<aesch. supp. 1> Ζεὺς μὲν ἀφίκτωρ ἐπίδοι προφρόνως
<aesch. supp. 2> στόλον ἡμέτερον νάιον ἀρθέντ'
<aesch. supp. 3> ἀπὸ προστομίων λεπτοψαμάθων
<aesch. supp. 4> Νείλου. Δίαν δὲ λιποῦσαι
<aesch. supp. 5> χθόνα σύγχορτον Συρίᾳ φεύγομεν,
<aesch. supp. 6> οὔτιν' ἐφ' αἵματι δημηλασίαν
<aesch. supp. 7> ψήφῳ πόλεως γνωσθεῖσαν,
<aesch. supp. 8> ἀλλ' αὐτογενεῖ φυξανορίᾳ
<aesch. supp. 9> γάμον Αἰγύπτου παίδων ἀσεβῆ
<aesch. supp. 10> 'ξονοταζόμεναι.
<aesch. supp. 11> Δαναὸς δὲ πατὴρ καὶ βούλαρχος
<aesch. supp. 12> καὶ στασίαρχος τάδε πεσσονομῶν
<aesch. supp. 13> κύδιστ' ἀχέων ἐπέκρανε,
<aesch. supp. 14> φεύγειν ἀνέδην διὰ κῦμ' ἅλιον,
<aesch. supp. 15> κέλσαι δ' ̓́Αργους γαῖαν, ὅθεν δὴ
<aesch. supp. 16> γένος ἡμέτερον τῆς οἰστροδόνου
<aesch. supp. 17> βοὸς ἐξ ἐπαφῆς κἀξ ἐπιπνοίας
<aesch. supp. 18> Διὸς εὐχόμενον τετέλεσται.
<aesch. supp. 19> τίν' ἂν οὖν χώραν εὔφρονα μᾶλλον
<aesch. supp. 20> τῆσδ' ἀφικοίμεθα
<aesch. supp. 21> σὺν τοῖσδ' ἱκετῶν ἐγχειριδίοις
<aesch. supp. 22> ἐριοστέπτοισι κλάδοισιν;
<aesch. supp. 23> ὦ πόλις, ὦ γῆ, καὶ λευκὸν ὕδωρ,
<aesch. supp. 24> ὕπατοί τε θεοί, καὶ βαρύτιμοι
<aesch. supp. 25> χθόνιοι θήκας κατέχοντες,
<aesch. supp. 26> καὶ Ζεὺς σωτὴρ τρίτος, οἰκοφύλαξ
<aesch. supp. 27> ὁσίων ἀνδρῶν, δέξασθ' ἱκέτην
<aesch. supp. 28> τὸν θηλυγενῆ στόλον αἰδοίῳ
<aesch. supp. 29> πνεύματι χώρας: ἀρσενοπληθῆ δ'
<aesch. supp. 30> ἑσμὸν ὑβριστὴν Αἰγυπτογενῆ,
<aesch. supp. 31> πρὶν πόδα χέρσῳ τῆ δ' ἐν ἀσώδει
<aesch. supp. 32> θεῖναι, ξὺν ὄχῳ ταχυήρει
<aesch. supp. 33> πέμψατε πόντονδ': ἔνθα δὲ λαίλαπι
<aesch. supp. 34> χειμωνοτύπῳ, βροντῇ στεροπῇ τ'
<aesch. supp. 35> ὀμβροφόροισίν τ' ἀνέμοις ἀγρίας
<aesch. supp. 36> ἁλὸς ἀντήσαντες, ὄλοιντο,
<aesch. supp. 37> πρίν ποτε λέκτρων, ὧν θέμις εἴργει,
<aesch. supp. 38> σφετεριξάμενοι πατραδέλφειαν
<aesch. supp. 39> τήνδ' ἀεκόντων ἐπιβῆναι.
<aesch. supp. 40> νῦν δ' ἐπικεκλομένα
<aesch. supp. 41> Δῖον πόρτιν ὑπερ-
<aesch. supp. 42> πόντιον τιμάορ', ἶνίν τ'
<aesch. supp. 43> ἀνθονομούσας προγόνου
<aesch. supp. 44> βοὸς ἐξ ἐπιπνοίας
<aesch. supp. 45> Ζηνὸς ἔφαψιν: ἐπωνυμίᾳ δ'
<aesch. supp. 46> ἐπεκραίνετο μόρσιμος αἰὼν
<aesch. supp. 47> εὐλόγως,
<aesch. supp. 48> ̓́Επαφόν τ' ἐγέννασεν:
<aesch. supp. 49> ὅντ' ἐπιλεξαμένα,
<aesch. supp. 50> νῦν ἐν ποιονόμοις
<aesch. supp. 51> ματρὸς ἀρχαίας τόποις τῶν
<aesch. supp. 52> πρόσθε πόνων μνασαμένα,
<aesch. supp. 53> τά τε νῦν ἐπιδείξω
<aesch. supp. 54> πιστὰ τεκμήρια γαιονόμοις,
<aesch. supp. 55> τὰ δ' ἄελπτά περ ὄντα φανεῖται.
<aesch. supp. 56> γνώσεται
<aesch. supp. 57> δὲ λόγους τις ἐν μάκει.
<aesch. supp. 58> εἰ δὲ κυρεῖ τις πέλας οἰωνοπόλων
<aesch. supp. 59> ἔγγαιος οἶκτον οἰκτρὸν ἀίων,
<aesch. supp. 60> δοξάσει τις ἀκούειν ὄπα τᾶς Τηρεί̈ας
<aesch. supp. 61> Μήτιδος οἰκτρᾶς ἀλόχου,
<aesch. supp. 62> κιρκηλάτου τ' ἀηδόνος,
<aesch. supp. 63> ἅτ' ἀπὸ χλωρῶν πετάλων ἐργομένα
<aesch. supp. 64> πενθεῖ μὲν οἶκτον ἠθέων:
<aesch. supp. 65> ξυντίθησι δὲ παιδὸς μόρον, ὡς αὐτοφόνως
<aesch. supp. 66> ὤλετο πρὸς χειρὸς ἕθεν
<aesch. supp. 67> δυσμάτορος κότου τυχών:
<aesch. supp. 68> τὼς καὶ ἐγὼ φιλόδυρ-
<aesch. supp. 69> τος ̓Ιαονίοισι νόμοισι
<aesch. supp. 70> δάπτω τὰν ἁπαλὰν
<aesch. supp. 71> Νειλοθερῆ παρειὰν
<aesch. supp. 72> ἀπειρόδακρύν τε καρδίαν.
<aesch. supp. 73> γοεδνὰ δ' ἀνθεμίζομαι
<aesch. supp. 74> δειμαίνουσα φίλους, τᾶσδε φυγᾶς
<aesch. supp. 75> ἀερίας ἀπὸ γᾶς
<aesch. supp. 76> εἴ τις ἐστὶ κηδεμών.
<aesch. supp. 77> ἀλλά, θεοὶ γενέται
<aesch. supp. 78> κλύετ' εὖ τὸ δίκαιον ἰδόντες:
<aesch. supp. 79> ἥβᾳ μὴ τέλεον
<aesch. supp. 80> δόντες ἔχειν παρ' αἶσαν,
<aesch. supp. 81> ὕβριν δ' ἑτοίμως στυγοῦντες,
<aesch. supp. 82> πέλοιτ' ἂν ἔνδικοι γάμοις.
<aesch. supp. 83> ἔστι δὲ κἀκ πολέμου τειρομένοις
<aesch. supp. 84> βωμὸς ἀρῆς φυγάσιν
<aesch. supp. 85> ῥῦμα, δαιμόνων σέβας.
<aesch. supp. 86> εὖ δ' εἴη Διόθεν παναληθῶς.
<aesch. supp. 87> Διὸς ἵμερος οὐκ εὐθήρατος ἐτύχθη.
<aesch. supp. 88> παντᾷ τοι φλεγέθει
<aesch. supp. 89> κἀν σκότῳ μελαίνᾳ ξὺν τύχᾳ
<aesch. supp. 90> μερόπεσσι λαοῖς.
<aesch. supp. 91> πίπτει δ' ἀσφαλὲς οὐδ' ἐπὶ νώτῳ,
<aesch. supp. 92> κορυφᾷ Διὸς εἰ κρανθῇ , πρᾶγμα τέλειον.
<aesch. supp. 93> δαυλοὶ γὰρ πραπίδων
<aesch. supp. 94> δάσκιοί τε τείνουσιν πόροι
<aesch. supp. 95> κατιδεῖν ἄφραστοι.
<aesch. supp. 96> ἰάπτει δ' ἐλπίδων
<aesch. supp. 97> ἀφ' ὑψιπύργων πανώλεις
<aesch. supp. 98> βροτούς, βίαν δ'
<aesch. supp. 99> οὔτιν' ἐξοπλίζει:
<aesch. supp. 100> πᾶν ἄπονον δαιμονίων.
<aesch. supp. 101> ἥμενος ὃν φρόνημά πως
<aesch. supp. 102> αὐτόθεν ἐξέπραξεν ἔμπας
<aesch. supp. 103> ἑδράνων ἐφ' ἁγνῶν.
<aesch. supp. 104> ἰδέσθω δ' εἰς ὕβριν
<aesch. supp. 105> βρότειον, οἵα νεάζει
<aesch. supp. 106> πυθμὴν δι' ἁ-
<aesch. supp. 107> μὸν γάμον τεθαλὼς
<aesch. supp. 108> δυσπαραβούλοισι φρεσίν,
<aesch. supp. 109> καὶ διάνοιαν μαινόλιν
<aesch. supp. 110> κέντρον ἔχων ἄφυκτον, ἄταν δ'
<aesch. supp. 111> ἀπάτᾳ μεταγνούς.
<aesch. supp. 112> τοιαῦτα πάθεα μέλεα θρεομένα λέγω
<aesch. supp. 113> λιγέα βαρέα δακρυοπετῆ,
<aesch. supp. 114> ἰὴ ἰή,
<aesch. supp. 115> ἰηλέμοισιν ἐμπρεπῆ: θρεομένη μέλη
<aesch. supp. 116> ζῶσα γόοις με τιμῶ.
<aesch. supp. 117> ἱλεοῦμαι μὲν ̓Απίαν βοῦνιν,
<aesch. supp. 118> καρβᾶνα δ' αὐδὰν
<aesch. supp. 119> εὖ, γᾶ, κοννεῖς.
<aesch. supp. 120> πολλάκι δ' ἐμπίτνω ξὺν λακίδι
<aesch. supp. 121> λινοσινεῖ
<aesch. supp. 122> Σιδονία καλύπτρᾳ.
<aesch. supp. 123> θεοῖς δ' ἐναγέα τέλεα πελομένων καλῶς
<aesch. supp. 124> ἐπίδρομ', ὁπόθι θάνατος ἀπῇ.
<aesch. supp. 125> ἰὼ ἰώ,
<aesch. supp. 126> ἰὼ δυσάγκριτοι πόνοι.
<aesch. supp. 127> ποῖ τόδε κῦμ' ἀπάξει;
<aesch. supp. 128> ἱλεοῦμαι μὲν ̓Απίαν βοῦνιν,
<aesch. supp. 129> καρβᾶνα δ' αὐδὰν
<aesch. supp. 130> εὖ, γᾶ, κοννεῖς.
<aesch. supp. 131> πολλάκι δ' ἐμπίτνω ξὺν λακίδι
<aesch. supp. 132> λινοσινεῖ
<aesch. supp. 133> Σιδονίᾳ καλύπτρᾳ.
<aesch. supp. 134> πλάτα μὲν οὖν λινορραφής τε
<aesch. supp. 135> δόμος ἅλα στέγων δορὸς
<aesch. supp. 136> ἀχείματόν μ' ἔπεμπε σὺν πνοαῖς:
<aesch. supp. 137> οὐδὲ μέμφομαι:
<aesch. supp. 138> τελευτὰς δ' ἐν χρόνῳ
<aesch. supp. 139> πατήρ μοι παντόπτας
<aesch. supp. 140> πρευμενεῖς κτίσειεν,
<aesch. supp. 141> σπέρμα σεμνᾶς μέγα ματρὸς
<aesch. supp. 142> εὐνὰς ἀνδρῶν, ἒ ἔ,
<aesch. supp. 143> ἄγαμον ἀδάματον ἐκφυγεῖν.
<aesch. supp. 144> θέλουσα δ' αὖ θέλουσαν ἁγνά μ'
<aesch. supp. 145> ἐπιδέτω Διὸς κόρα,
<aesch. supp. 146> ἔχουσα σέμν' ἐνώπι' ἀσφαλῶς,
<aesch. supp. 147> παντὶ δὲ σθένει
<aesch. supp. 148> διωγμοῖς ἀσχαλῶς'
<aesch. supp. 149> ἀδμήτας ἀδμήτα
<aesch. supp. 150> ῥύσιος γενέσθω,
<aesch. supp. 151> σπέρμα σεμνᾶς μέγα ματρὸς
<aesch. supp. 152> εὐνὰς ἀνδρῶν, ἒ ἔ,
<aesch. supp. 153> ἄγαμον ἀδάματον ἐκφυγεῖν.
<aesch. supp. 154> εἰ δὲ μή, μελανθὲς
<aesch. supp. 155> ἡλιόκτυπον γένος
<aesch. supp. 155> τὸν γάιον,
<aesch. supp. 156> τὸν πολυξενώτατον
<aesch. supp. 157> Ζῆνα τῶν κεκμηκότων
<aesch. supp. 158> ἱξόμεθα σὺν κλάδοις
<aesch. supp. 160> ἀρτάναις θανοῦσαι,
<aesch. supp. 161> μὴ τυχοῦσαι θεῶν ̓Ολυμπίων.
<aesch. supp. 162> ἆ Ζήν, ̓Ιοῦς ἰῷ
<aesch. supp. 163> μῆνις μάστειρ' ἐκ θεῶν:
<aesch. supp. 164> κοννῶ δ' ἄγαν
<aesch. supp. 165> γαμετᾶς οὐρανόνικον.
<aesch. supp. 166> χαλεποῦ γὰρ ἐκ
<aesch. supp. 167> πνεύματος εἶσι χειμών.
<aesch. supp. 168> καὶ τότ' οὐ δικαίοις
<aesch. supp. 169> Ζεὺς ἐνέξεται λόγοις,
<aesch. supp. 170> τὸν τᾶς βοὸς
<aesch. supp. 171> παῖδ' ἀτιμάσας, τὸν αὐ-
<aesch. supp. 172> τός ποτ' ἔκτισεν γόνῳ,
<aesch. supp. 173> νῦν ἔχων παλίντροπον
<aesch. supp. 174> ὄψιν ἐν λιταῖσιν;
<aesch. supp. 175> ὑψόθεν δ' εὖ κλύοι καλούμενος.
<aesch. supp. 162a> ἆ Ζήν, ̓Ιοῦς ἰῶ ,
<aesch. supp. 163a> μῆνις μάστειρ' ἐκ θεῶν:
<aesch. supp. 164a> κοννῶ δ' ἄγαν
<aesch. supp. 165a> γαμετᾶς οὐρανόνικον
<aesch. supp. 166a> χαλεποῦ γὰρ ἐκ
<aesch. supp. 167a> πνεύματος εἶσι χειμών.
<aesch. supp. 176> παῖδες, φρονεῖν χρή: ξὺν φρονοῦντι δ' ἥκετε
<aesch. supp. 177> πιστῷ γέροντι τῷ δε ναυκλήρῳ πατρί.
<aesch. supp. 178> καὶ τἀπὶ χέρσου νῦν προμηθίαν λαβὼν
<aesch. supp. 179> αἰνῶ φυλάξαι τἄμ' ἔπη δελτουμένας.
<aesch. supp. 180> ὁρῶ κόνιν, ἄναυδον ἄγγελον στρατοῦ:
<aesch. supp. 181> σύριγγες οὐ σιγῶσιν ἀξονήλατοι:
<aesch. supp. 182> ὄχλον δ' ὑπασπιστῆρα καὶ δορυσσόον
<aesch. supp. 183> λεύσσω, ξὺν ἵπποις καμπύλοις τ' ὀχήμασιν:
<aesch. supp. 184> τάχ' ἂν πρὸς ἡμᾶς τῆσδε γῆς ἀρχηγέται
<aesch. supp. 185> ὀπτῆρες εἶεν ἀγγέλων πεπυσμένοι.
<aesch. supp. 186> ἀλλ' εἴτ' ἀπήμων εἴτε καὶ τεθηγμένος
<aesch. supp. 187> ὠμῇ ξὺν ὀργῇ τόνδ' ἐπόρνυται στόλον,
<aesch. supp. 188> ἄμεινόν ἐστι παντὸς εἵνεκ', ὦ κόραι,
<aesch. supp. 189> πάγον προσίζειν τόνδ' ἀγωνίων θεῶν.
<aesch. supp. 190> κρεῖσσον δὲ πύργου βωμός, ἄρρηκτον σάκος
<aesch. supp. 191> ἀλλ' ὡς τάχιστα βᾶτε, καὶ λευκοστεφεῖς
<aesch. supp. 192> ἱκετηρίας, ἁγάλματ' αἰδοίου Διός,
<aesch. supp. 193> σεμνῶς ἔχουσαι διὰ χερῶν εὐωνύμων,
<aesch. supp. 194> αἰδοῖα καὶ γοεδνὰ καὶ ζαχρεῖ' ἔπη
<aesch. supp. 195> ξένους ἀμείβεσθ', ὡς ἐπήλυδας πρέπει,
<aesch. supp. 196> τορῶς λέγουσαι τάσδ' ἀναιμάκτους φυγάς.
<aesch. supp. 197> φθογγῇ δ' ἑπέσθω πρῶτα μὲν τὸ μὴ θρασύ,
<aesch. supp. 198> τὸ μὴ μάταιον δ' ἐκ μετωποσωφρόνων
<aesch. supp. 199> ἴτω προσώπων ὄμματος παρ' ἡσύχου.
<aesch. supp. 200> καὶ μὴ πρόλεσχος μηδ' ἐφολκὸς ἐν λόγῳ
<aesch. supp. 201> γένῃ. τὸ τῇδε κάρτ' ἐπίφθονον γένος.
<aesch. supp. 202> μέμνησο δ' εἴκειν: χρεῖος εἶ ξένη φυγάς.
<aesch. supp. 203> θρασυστομεῖν γὰρ οὐ πρέπει τοὺς ἥσσονας.
<aesch. supp. 204> πάτερ, φρονούντως πρὸς φρονοῦντας ἐννέπεις.
<aesch. supp. 205> φυλάξομαι δὲ τάσδε μεμνῆσθαι σέθεν
<aesch. supp. 206> κεδνὰς ἐφετμάς. Ζεὺς δὲ γεννήτωρ ἴδοι:
<aesch. supp. 207> ἴδοιτο δῆτα πρευμενοῦς ἀπ' ὄμματος:
<aesch. supp. 208> θέλοιμ' ἂν ἤδη σοὶ πέλας θρόνους ἔχειν.
<aesch. supp. 209> μή νυν σχόλαζε, μηχανῆς δ' ἔστω κράτος.
<aesch. supp. 210> ὦ Ζεῦ, κόπων οἴκτιρε μὴ ἀπολωλότας.
<aesch. supp. 211> κείνου θέλοντος εὖ τελευτήσει τάδε.
<aesch. supp. 213> καὶ Ζηνὸς ὄρνιν τόνδε νῦν κικλῄσκετε.
<aesch. supp. 214> καλοῦμεν αὐγὰς ἡλίου σωτηρίους,—
<aesch. supp. 215> ἁγνόν τ' ̓Απόλλω, φυγάδ' ἀπ' οὐρανοῦ θεόν.
<aesch. supp. 215> εἰδὼς ἂν αἶσαν τήνδε συγγνοίη βροτοῖς.
<aesch. supp. 216> συγγνοῖτο δῆτα καὶ παρασταίη πρόφρων.
<aesch. supp. 217> τίν' οὖν κικλῄσκω τῶνδε δαιμόνων ἔτι;
<aesch. supp. 218> ὁρῶ τρίαιναν τήνδε σημεῖον θεοῦ.
<aesch. supp. 219> ἀλλ' εὖ τ' ἔπεμψεν εὖ τε δεξάσθω χθονί.
<aesch. supp. 220> ̔Ερμῆς ὅδ' ἄλλος τοῖσιν ̔Ελλήνων νόμοις.
<aesch. supp. 221> ἐλευθέροις νυν ἐσθλὰ κηρυκευέτω.
<aesch. supp. 222> πάντων δ' ἀνάκτων τῶνδε κοινοβωμίαν
<aesch. supp. 223> σέβεσθ': ἐν ἁγνῷ δ' ἑσμὸς ὡς πελειάδων
<aesch. supp. 224> ἵζεσθε κίρκων τῶν ὁμοπτέρων φόβῳ,
<aesch. supp. 225> ἐχθρῶν ὁμαίμων καὶ μιαινόντων γένος.
<aesch. supp. 226> ὄρνιθος ὄρνις πῶς ἂν ἁγνεύοι φαγών;
<aesch. supp. 227> πῶς δ' ἂν γαμῶν ἄκουσαν ἄκοντος πάρα
<aesch. supp. 228> ἁγνὸς γένοιτ' ἄν; οὐδὲ μὴ 'ν ̔́Αιδου θανὼν
<aesch. supp. 229> φύγῃ ματαίων αἰτίας, πράξας τάδε.
<aesch. supp. 230> κἀκεῖ δικάζει τἀπλακήμαθ', ὡς λόγος,
<aesch. supp. 231> Ζεὺς ἄλλος ἐν καμοῦσιν ὑστάτας δίκας.
<aesch. supp. 232> σκοπεῖτε, κἀμείβεσθε τόνδε τὸν τρόπον,
<aesch. supp. 233> ὅπως ἂν ὑμῖν πρᾶγος εὖ νικᾷ τόδε.
<aesch. supp. 234> ποδαπὸν ὅμιλον τόνδ' ἀνελληνόστολον
<aesch. supp. 235> πέπλοισι βαρβάροισι καὶ πυκνώμασι
<aesch. supp. 236> χλίοντα προσφωνοῦμεν; οὐ γὰρ ̓Αργολὶς
<aesch. supp. 237> ἐσθὴς γυναικῶν οὐδ' ἀφ' ̔Ελλάδος τόπων.
<aesch. supp. 238> ὅπως δὲ χώραν οὔτε κηρύκων ὕπο,
<aesch. supp. 239> ἀπρόξενοί τε, νόσφιν ἡγητῶν, μολεῖν
<aesch. supp. 240> ἔτλητ' ἀτρέστως, τοῦτο θαυμαστὸν πέλει.
<aesch. supp. 241> κλάδοι γε μὲν δὴ κατὰ νόμους ἀφικτόρων
<aesch. supp. 242> κεῖνται παρ' ὑμῖν πρὸς θεοῖς ἀγωνίοις:
<aesch. supp. 243> μόνον τόδ' ̔Ελλὰς χθὼν συνοίσεται στόχῳ.
<aesch. supp. 244> καὶ τἄλλα πόλλ' ἔτ' εἰκάσαι δίκαιον ἦν,
<aesch. supp. 245> εἰ μὴ παρόντι φθόγγος ἦν ὁ σημανῶν.
<aesch. supp. 246> εἴρηκας ἀμφὶ κόσμον ἀψευδῆ λόγον.
<aesch. supp. 247> ἐγὼ δὲ πρὸς σὲ πότερον ὡς ἔτην λέγω,
<aesch. supp. 248> ἢ ῥήτορ' ἱεροράβδον, ἢ πόλεως ἀγόν;
<aesch. supp. 249> πρὸς ταῦτ' ἀμείβου καὶ λέγ' εὐθαρσὴς ἐμοί.
<aesch. supp. 250> τοῦ γηγενοῦς γάρ εἰμ' ἐγὼ Παλαίχθονος
<aesch. supp. 251> ἶνις Πελασγός, τῆσδε γῆς ἀρχηγέτης.
<aesch. supp. 252> ἐμοῦ δ' ἄνακτος εὐλόγως ἐπώνυμον
<aesch. supp. 253> γένος Πελασγῶν τήνδε καρποῦται χθόνα.
<aesch. supp. 254> καὶ πᾶσαν αἶαν, ἧς δι' ἁγνὸς ἔρχεται
<aesch. supp. 255> Στρυμών, τὸ πρὸς δύνοντος ἡλίου, κρατῶ.
<aesch. supp. 256> ὁρίζομαι δὲ τήν τε Περραίβων χθόνα,
<aesch. supp. 257> Πίνδου τε τἀπέκεινα, Παιόνων πέλας,
<aesch. supp. 258> ὄρη τε Δωδωναῖα. συντέμνει δ' ὅρος
<aesch. supp. 259> ὑγρᾶς θαλάσσης: τῶνδε τἀπὶ τάδε κρατῶ.
<aesch. supp. 260> αὐτῆς δὲ χώρας ̓Απίας πέδον τόδε
<aesch. supp. 261> πάλαι κέκληται φωτὸς ἰατροῦ χάριν.
<aesch. supp. 262> ̓͂Απις γὰρ ἐλθὼν ἐκ πέρας Ναυπακτίας
<aesch. supp. 263> ἰατρόμαντις παῖς ̓Απόλλωνος χθόνα
<aesch. supp. 264> τήνδ' ἐκκαθαίρει κνωδάλων βροτοφθόρων,
<aesch. supp. 265> τὰ δὴ παλαιῶν αἱμάτων μιάσμασιν
<aesch. supp. 266> χρανθεῖς' ἀνῆκε γαῖα μηνιταῖ' ἄχη
<aesch. supp. 267> δρακονθόμιλον δυσμενῆ ξυνοικίαν.
<aesch. supp. 268> τούτων ἄκη τομαῖα καὶ λυτήρια
<aesch. supp. 269> πράξας ἀμέμπτως ̓͂Απις ̓Αργείᾳ χθονὶ
<aesch. supp. 270> μνήμην ποτ' ἀντίμισθον ηὕρετ' ἐν λιταῖς.
<aesch. supp. 271> ἔχουσα δ' ἤδη τἀπ' ἐμοῦ τεκμήρια
<aesch. supp. 272> γένος τ' ἂν ἐξεύχοιο καὶ λέγοις πρόσω.
<aesch. supp. 273> μακράν γε μὲν δὴ ῥῆσιν οὐ στέργει πόλις.
<aesch. supp. 274> βραχὺς τορός θ' ὁ μῦθος: ̓Αργεῖαι γένος
<aesch. supp. 275> ἐξευχόμεσθα, σπέρματ' εὐτέκνου βοός:
<aesch. supp. 276> καὶ ταῦτ' ἀληθῆ πάντα προσφύσω λόγῳ.
<aesch. supp. 277> ἄπιστα μυθεῖσθ', ὦ ξέναι, κλύειν ἐμοί,
<aesch. supp. 278> ὅπως τόδ' ὑμῖν ἐστιν ̓Αργεῖον γένος.
<aesch. supp. 279> Λιβυστικαῖς γὰρ μᾶλλον ἐμφερέστεραι
<aesch. supp. 280> γυναιξίν ἐστε κοὐδαμῶς ἐγχωρίαις.
<aesch. supp. 281> καὶ Νεῖλος ἂν θρέψειε τοιοῦτον φυτόν,
<aesch. supp. 282> Κύπριος χαρακτήρ τ' ἐν γυναικείοις τύποις
<aesch. supp. 283> εἰκὼς πέπληκται τεκτόνων πρὸς ἀρσένων:
<aesch. supp. 284> τοίας τ' ἀκούω νομάδας ἱπποβάμοσιν
<aesch. supp. 285> εἶναι καμήλοις ἀστραβιζούσας, χθόνα
<aesch. supp. 286> παρ' Αἰθίοψιν ἀστυγειτονουμένας.
<aesch. supp. 287> καὶ τὰς ἀνάνδρους κρεοβόρους τ' ̓Αμαζόνας,
<aesch. supp. 288> εἰ τοξοτευχεῖς ἦτε, κάρτ' ἂν ᾔκασα
<aesch. supp. 289> ὑμᾶς. διδαχθεὶς δ' ἂν τόδ' εἰδείην πλέον,
<aesch. supp. 290> ὅπως γένεθλον σπέρμα τ' ̓Αργεῖον τὸ σόν.
<aesch. supp. 291> κλῃδοῦχον ̔́Ηρας φασὶ δωμάτων ποτὲ
<aesch. supp. 292> ̓Ιὼ γενέσθαι τῇ δ' ἐν ̓Αργείᾳ χθονί;
<aesch. supp. 293> ἦν ὡς μάλιστα, καὶ φάτις πολλὴ κρατεῖ.
<aesch. supp. 295> μὴ καὶ λόγος τις Ζῆνα μειχθῆναι βροτῷ;
<aesch. supp. 296> κἄκρυπτά γ' ̔́Ηρας ταῦτα τἀμπαλάγματα.
<aesch. supp. 297> πῶς οὖν τελευτᾷ βασιλέων νείκη τάδε;
<aesch. supp. 298> βοῦν τὴν γυναῖκ' ἔθηκεν ̓Αργεία θεός.
<aesch. supp. 300> οὔκουν πελάζει Ζεὺς ἐπ' εὐκραίρῳ βοί̈;
<aesch. supp. 301> φασίν, πρέποντα βουθόρῳ ταύρῳ δέμας.
<aesch. supp. 302> τί δῆτα πρὸς ταῦτ' ἄλοχος ἰσχυρὰ Διός;
<aesch. supp. 303> τὸν πάνθ' ὁρῶντα φύλακ' ἐπέστησεν βοί̈.
<aesch. supp. 304> ποῖον πανόπτην οἰοβουκόλον λέγεις;
<aesch. supp. 305> ̓́Αργον, τὸν ̔Ερμῆς παῖδα γῆς κατέκτανεν.
<aesch. supp. 306> τί οὖν ἔτευξεν ἄλλο δυσπότμῳ βοί̈;
<aesch. supp. 307> βοηλάτην μύωπα κινητήριον.
<aesch. supp. 308> οἶστρον καλοῦσιν αὐτὸν οἱ Νείλου πέλας.
<aesch. supp. 309> τοιγάρ νιν ἐκ γῆς ἤλασεν μακρῷ δρόμῳ.
<aesch. supp. 310> καὶ ταῦτ' ἔλεξας πάντα συγκόλλως ἐμοί.
<aesch. supp. 311> καὶ μὴν Κάνωβον κἀπὶ Μέμφιν ἵκετο.
<aesch. supp. 312> καὶ Ζεύς γ' ἐφάπτωρ χειρὶ φιτύει γόνον.
<aesch. supp. 313> τίς οὖν ὁ Δῖος πόρτις εὔχεται βοός;
<aesch. supp. 315> ̓́Επαφος ἀληθῶς ῥυσίων ἐπώνυμος.
<aesch. supp. 317> Λιβύη, μέγιστον γῆς πέδον καρπουμένη.
<aesch. supp. 320> τίν' οὖν ἔτ' ἄλλον τῆσδε βλαστημὸν λέγεις;
<aesch. supp. 321> Βῆλον δίπαιδα πατέρα τοῦδ' ἐμοῦ πατρός.
<aesch. supp. 320> τὸ πάνσοφον νῦν ὄνομα τοῦτό μοι φράσον.
<aesch. supp. 321> Δαναός, ἀδελφὸς δ' ἐστὶ πεντηκοντάπαις.
<aesch. supp. 322> καὶ τοῦδ' ἄνοιγε τοὔνομ' ἀφθόνῳ λόγῳ.
<aesch. supp. 323> Αἴγυπτος. εἰδὼς δ' ἁμὸν ἀρχαῖον γένος
<aesch. supp. 324> πράσσοις ἂν ὡς ̓Αργεῖον ἀνστήσῃς στόλον.
<aesch. supp. 325> δοκεῖτε δή μοι τῆσδε κοινωνεῖν χθονὸς
<aesch. supp. 326> τἀρχαῖον. ἀλλὰ πῶς πατρῷα δώματα
<aesch. supp. 327> λιπεῖν ἔτλητε; τίς κατέσκηψεν τύχη;
<aesch. supp. 328> ἄναξ Πελασγῶν, αἰόλ' ἀνθρώπων κακά.
<aesch. supp. 329> πόνου δ' ἴδοις ἂν οὐδαμοῦ ταὐτὸν πτερόν:
<aesch. supp. 330> ἐπεὶ τίς ηὔχει τήνδ' ἀνέλπιστον φυγὴν
<aesch. supp. 331> κέλσειν ἐς ̓́Αργος κῆδος ἐγγενὲς τὸ πρίν,
<aesch. supp. 332> ἔχθει μεταπτοιοῦσαν εὐναίων γάμων;
<aesch. supp. 333> τί φὴς ἱκνεῖσθαι τῶνδ' ἀγωνίων θεῶν,
<aesch. supp. 334> λευκοστεφεῖς ἔχουσα νεοδρέπτους κλάδους;
<aesch. supp. 335> ὡς μὴ γένωμαι δμωὶς Αἰγύπτου γένει.
<aesch. supp. 336> πότερα κατ' ἔχθραν, ἢ τὸ μὴ θέμις λέγεις;
<aesch. supp. 337> τίς δ' ἂν φίλους ὠνοῖτο τοὺς κεκτημένους;
<aesch. supp. 338> σθένος μὲν οὕτως μεῖζον αὔξεται βροτοῖς.
<aesch. supp. 339> καὶ δυστυχούντων γ' εὐμαρὴς ἀπαλλαγή.
<aesch. supp. 340> πῶς οὖν πρὸς ὑμᾶς εὐσεβὴς ἐγὼ πέλω;
<aesch. supp. 341> αἰτοῦσι μὴ 'κδοὺς παισὶν Αἰγύπτου πάλιν.
<aesch. supp. 342> βαρέα σύ γ' εἶπας, πόλεμον ἄρασθαι νέον.
<aesch. supp. 343> ἀλλ' ἡ δίκη γε ξυμμάχων ὑπερστατεῖ.
<aesch. supp. 344> εἴπερ γ' ἀπ' ἀρχῆς πραγμάτων κοινωνὸς ἦν.
<aesch. supp. 345> αἰδοῦ σὺ πρύμναν πόλεος ὧδ' ἐστεμμένην.
<aesch. supp. 346> πέφρικα λεύσσων τάσδ' ἕδρας κατασκίους.
<aesch. supp. 347> βαρύς γε μέντοι Ζηνὸς ἱκεσίου κότος.
<aesch. supp. 348> Παλαίχθονος τέκος, κλῦθί μου
<aesch. supp. 349> πρόφρονι καρδίᾳ, Πελασγῶν ἄναξ.
<aesch. supp. 350> ἴδε με τὰν ἱκέτιν φυγάδα περίδρομον,
<aesch. supp. 351> λυκοδίωκτον ὡς δάμαλιν ἂμ πέτραις
<aesch. supp. 352> ἠλιβάτοις, ἵν' ἀλκᾷ πίσυνος μέμυ-
<aesch. supp. 353> κε φράζουσα βοτῆρι μόχθους.
<aesch. supp. 354> ὁρῶ κλάδοισι νεοδρόποις κατάσκιον
<aesch. supp. 355> νεύονθ' ὅμιλον τόνδ' ἀγωνίων θεῶν.
<aesch. supp. 356> εἴη δ' ἄνατον πρᾶγμα τοῦτ' ἀστοξένων.
<aesch. supp. 357> μηδ' ἐξ ἀέλπτων κἀπρομηθήτων πόλει
<aesch. supp. 358> νεῖκος γένηται: τῶν γὰρ οὐ δεῖται πόλις.
<aesch. supp. 359> ἴδοιτο δῆτ' ἄνατον φυγὰν
<aesch. supp. 360> ἱκεσία Θέμις Διὸς κλαρίου.
<aesch. supp. 361> σὺ δὲ παρ' ὀψιγόνου μάθε γεραιόφρων:
<aesch. supp. 362> ποτιτρόπαιον αἰδόμενος †οὖνπερ
<aesch. supp. 363> ἱεροδόκα† . .
<aesch. supp. 364> θεῶν λήματ' ἀπ' ἀνδρὸς ἁγνοῦ.
<aesch. supp. 365> οὔτοι κάθησθε δωμάτων ἐφέστιοι
<aesch. supp. 366> ἐμῶν. τὸ κοινὸν δ' εἰ μιαίνεται πόλις,
<aesch. supp. 367> ξυνῇ μελέσθω λαὸς ἐκπονεῖν ἄκη.
<aesch. supp. 368> ἐγὼ δ' ἂν οὐ κραίνοιμ' ὑπόσχεσιν πάρος,
<aesch. supp. 369> ἀστοῖς δὲ πᾶσι τῶνδε κοινώσας πέρι.
<aesch. supp. 370> σύ τοι πόλις, σὺ δὲ τὸ δάμιον.
<aesch. supp. 371> πρύτανις ἄκριτος ὤν,
<aesch. supp. 372> κρατύνεις βωμόν, ἑστίαν χθονός,
<aesch. supp. 373> μονοψήφοισι νεύμασιν σέθεν,
<aesch. supp. 374> μονοσκήπτροισι δ' ἐν θρόνοις χρέος
<aesch. supp. 375> πᾶν ἐπικραίνεις: ἄγος φυλάσσου.
<aesch. supp. 376> ἄγος μὲν εἴη τοῖς ἐμοῖς παλιγκότοις,
<aesch. supp. 377> ὑμῖν δ' ἀρήγειν οὐκ ἔχω βλάβης ἄτερ.
<aesch. supp. 378> οὐδ' αὖ τόδ' εὖφρον, τάσδ' ἀτιμάσαι λιτάς.
<aesch. supp. 379> ἀμηχανῶ δὲ καὶ φόβος μ' ἔχει φρένας
<aesch. supp. 380> δρᾶσαί τε μὴ δρᾶσαί τε καὶ τύχην ἑλεῖν.
<aesch. supp. 381> τὸν ὑψόθεν σκοπὸν ἐπισκόπει,
<aesch. supp. 382> φύλακα πολυπόνων
<aesch. supp. 383> βροτῶν, οἳ τοῖς πέλας προσήμενοι
<aesch. supp. 384> δίκας οὐ τυγχάνουσιν ἐννόμου.
<aesch. supp. 385> μένει τοι Ζηνὸς ἱκταίου κότος
<aesch. supp. 386> δυσπαραθέλκτους παθόντος οἴκτοις.
<aesch. supp. 387> εἴ τοι κρατοῦσι παῖδες Αἰγύπτου σέθεν
<aesch. supp. 388> νόμῳ πόλεως, φάσκοντες ἐγγύτατα γένους
<aesch. supp. 389> εἶναι, τίς ἂν τοῖσδ' ἀντιωθῆναι θέλοι;
<aesch. supp. 390> δεῖ τοί σε φεύγειν κατὰ νόμους τοὺς οἴκοθεν,
<aesch. supp. 391> ὡς οὐκ ἔχουσιν κῦρος οὐδὲν ἀμφὶ σοῦ.
<aesch. supp. 392> μή τί ποτ' οὖν γενοίμαν ὑποχείριος
<aesch. supp. 393> κράτεσιν ἀρσένων. ὕπαστρον δέ τοι
<aesch. supp. 394> μῆχαρ ὁρίζομαι γάμου δύσφρονος
<aesch. supp. 395> φυγάν: ξύμμαχον δ' ἑλόμενος δίκαν
<aesch. supp. 396> κρῖνε σέβας τὸ πρὸς θεῶν.
<aesch. supp. 397> οὐκ εὔκριτον τὸ κρῖμα. μή μ' αἱροῦ κριτήν.
<aesch. supp. 398> εἶπον δὲ καὶ πρίν, οὐκ ἄνευ δήμου τάδε
<aesch. supp. 399> πράξαιμ' ἄν, οὐδέ περ κρατῶν, μὴ καί ποτε
<aesch. supp. 400> εἴπῃ λεώς, εἴ πού τι μὴ τοῖον τύχοι,
<aesch. supp. 401> “ἐπήλυδας τιμῶν ἀπώλεσας πόλιν.”
<aesch. supp. 402> ἀμφοτέρους ὁμαίμων τάδ' ἐπισκοπεῖ
<aesch. supp. 403> Ζεὺς ἑτερορρεπής, νέμων εἰκότως
<aesch. supp. 404> ἄδικα μὲν κακοῖς, ὅσια δ' ἐννόμοις.
<aesch. supp. 405> τί τῶνδ' ἐξ ἴσου ῥεπομένων μεταλ-
<aesch. supp. 406> γεῖς τὸ δίκαιον ἔρξας;
<aesch. supp. 407> δεῖ τοι βαθείας φροντίδος σωτηρίου,
<aesch. supp. 408> δίκην κολυμβητῆρος, ἐς βυθὸν μολεῖν
<aesch. supp. 409> δεδορκὸς ὄμμα, μηδ' ἄγαν ᾠνωμένον,
<aesch. supp. 410> ὅπως ἄνατα ταῦτα πρῶτα μὲν πόλει,
<aesch. supp. 411> αὐτοῖσί θ' ἡμῖν ἐκτελευτήσει καλῶς,
<aesch. supp. 412> καὶ μήτε δῆρις ῥυσίων ἐφάψεται
<aesch. supp. 413> μήτ' ἐν θεῶν ἕδραισιν ὧδ' ἱδρυμένας
<aesch. supp. 414> ἐκδόντες ὑμᾶς τὸν πανώλεθρον θεὸν
<aesch. supp. 415> βαρὺν ξύνοικον θησόμεσθ' ἀλάστορα,
<aesch. supp. 416> ὃς οὐδ' ἐν ̔́Αιδου τὸν θανόντ' ἐλευθεροῖ.
<aesch. supp. 417> μῶν οὐ δοκεῖ δεῖν φροντίδος σωτηρίου;
<aesch. supp. 418> φρόντισον καὶ γενοῦ
<aesch. supp. 419> πανδίκως εὐσεβὴς
<aesch. supp. 420> πρόξενος: τὰν φυγάδα μὴ προδῷς,
<aesch. supp. 421> τὰν ἕκαθεν ἐκβολαῖς
<aesch. supp. 422> δυσθέοις ὀρμέναν:
<aesch. supp. 423> μηδ' ἴδῃς μ' ἐξ ἑδρᾶν
<aesch. supp. 424> πολυθέων ῥυσια-
<aesch. supp. 425> σθεῖσαν, ὦ πᾶν κράτος ἔχων χθονός.
<aesch. supp. 426> γνῶθι δ' ὕβριν ἀνέρων
<aesch. supp. 427> καὶ φύλαξαι κότον.
<aesch. supp. 428> μή τι τλῇς τὰν ἱκέτιν εἰσιδεῖν
<aesch. supp. 429> ἀπὸ βρετέων βίᾳ
<aesch. supp. 430> δίκας ἀγομέναν
<aesch. supp. 431> ἱππηδὸν ἀμπύκων,
<aesch. supp. 432> πολυμίτων πέπλων τ' ἐπιλαβὰς ἐμῶν.
<aesch. supp. 433> ἴσθι γάρ: παισὶ τάδε καὶ δόμοις,
<aesch. supp. 434> ὁπότερ' ἂν κτίσῃς,
<aesch. supp. 435> μένει ἄρ ἐκτίνειν
<aesch. supp. 436> ὁμοιί̈αν θέμιν.
<aesch. supp. 437> τάδε φράσαι δίκαια Διόθεν κράτη.
<aesch. supp. 438> καὶ δὴ πέφρασμαι. δεῦρο δ' ἐξοκέλλεται.
<aesch. supp. 439> ἢ τοῖσιν ἢ τοῖς πόλεμον αἴρεσθαι μέγαν
<aesch. supp. 440> πᾶς' ἔστ' ἀνάγκη, καὶ γεγόμφωται σκάφος
<aesch. supp. 441> στρέβλαισι ναυτικαῖσιν ὡς προσηγμένον.
<aesch. supp. 442> ἄνευ δὲ λύπης οὐδαμοῦ καταστροφή.
<aesch. supp. 443> καὶ χρημάτων μὲν ἐκ δόμων πορθουμένων,
<aesch. supp. 444> †ἄτην γε μείζω καὶ μέγ' ἐμπλήσας γόμου†
<aesch. supp. 445> γένοιτ' ἂν ἄλλα Κτησίου Διὸς χάριν:
<aesch. supp. 446> καὶ γλῶσσα τοξεύσασα μὴ τὰ καίρια,
<aesch. supp. 447> γένοιτο μύθου μῦθος ἂν θελκτήριος
<aesch. supp. 448> ἀλγεινὰ θυμοῦ κάρτα κινητήρια.
<aesch. supp. 449> ὅπως δ' ὅμαιμον αἷμα μὴ γενήσεται,
<aesch. supp. 450> δεῖ κάρτα θύειν καὶ πεσεῖν χρηστήρια
<aesch. supp. 451> θεοῖσι πολλοῖς πολλά, πημονῆς ἄκη.
<aesch. supp. 452> ἦ κάρτα νείκους τοῦδ' ἔσω παροίχομαι
<aesch. supp. 453> θέλω δ' ἄιδρις μᾶλλον ἢ σοφὸς κακῶν
<aesch. supp. 454> εἶναι. γένοιτο δ' εὖ παρὰ γνώμην ἐμήν.
<aesch. supp. 455> πολλῶν ἄκουσον τέρματ' αἰδοίων λόγων.
<aesch. supp. 456> ἤκουσα, καὶ λέγοις ἄν. οὔ με φεύξεται.
<aesch. supp. 457> ἔχω στρόφους ζώνας τε, συλλαβὰς πέπλων
<aesch. supp. 458> τάχ' ἂν γυναιξὶ ταῦτα συμπρεπῆ πέλοι.
<aesch. supp. 459> ἐκ τῶνδε τοίνυν, ἴσθι, μηχανὴ καλή—
<aesch. supp. 460> λέξον τίν' αὐδὴν τήνδε γηρυθεῖς' ἔσῃ.
<aesch. supp. 461> εἰ μή τι πιστὸν τῷδ' ὑποστήσεις στόλῳ—
<aesch. supp. 462> τί σοι περαίνει μηχανὴ συζωμάτων;
<aesch. supp. 463> νέοις πίναξι βρέτεα κοσμῆσαι τάδε.
<aesch. supp. 464> αἰνιγματῶδες τοὔπος: ἀλλ' ἁπλῶς φράσον.
<aesch. supp. 465> ἐκ τῶνδ' ὅπως τάχιστ' ἀπάγξασθαι θεῶν.
<aesch. supp. 466> ἤκουσα μαστικτῆρα καρδίας λόγον.
<aesch. supp. 467> ξυνῆκας: ὠμμάτωσα γὰρ σαφέστερον.
<aesch. supp. 468> καὶ πολλαχῇ γε δυσπάλαιστα πράγματα,
<aesch. supp. 469> κακῶν δὲ πλῆθος ποταμὸς ὣς ἐπέρχεται:
<aesch. supp. 470> ἄτης δ' ἄβυσσον πέλαγος οὐ μάλ' εὔπορον
<aesch. supp. 471> τόδ' ἐσβέβηκα, κοὐδαμοῦ λιμὴν κακῶν.
<aesch. supp. 472> εἰ μὲν γὰρ ὑμῖν μὴ τόδ' ἐκπράξω χρέος,
<aesch. supp. 473> μίασμ' ἔλεξας οὐχ ὑπερτοξεύσιμον.
<aesch. supp. 474> εἰ δ' αὖθ' ὁμαίμοις παισὶν Αἰγύπτου σέθεν
<aesch. supp. 475> σταθεὶς πρὸ τειχέων διὰ μάχης ἥξω τέλους,
<aesch. supp. 476> πῶς οὐχὶ τἀνάλωμα γίγνεται πικρόν,
<aesch. supp. 477> ἄνδρας γυναικῶν οὕνεχ' αἱμάξαι πέδον;
<aesch. supp. 478> ὅμως δ' ἀνάγκη Ζηνὸς αἰδεῖσθαι κότον
<aesch. supp. 479> ἱκτῆρος: ὕψιστος γὰρ ἐν βροτοῖς φόβος.
<aesch. supp. 480> σὺ μέν, πάτερ γεραιὲ τῶνδε παρθένων,
<aesch. supp. 481> κλάδους τε τούτους αἶψ' ἐν ἀγκάλαις λαβὼν
<aesch. supp. 482> βωμοὺς ἐπ' ἄλλους δαιμόνων ἐγχωρίων
<aesch. supp. 483> θές, ὡς ἴδωσι τῆσδ' ἀφίξεως τέκμαρ
<aesch. supp. 484> πάντες πολῖται, μηδ' ἀπορριφθῇ ψόγος
<aesch. supp. 485> ἐμοῦ: κατ' ἀρχῆς γὰρ φιλαίτιος λεώς.
<aesch. supp. 486> καὶ γὰρ τάχ' ἄν τις οἰκτίσας ἰδὼν τάδε
<aesch. supp. 487> ὕβριν μὲν ἐχθήρειεν ἄρσενος στόλου,
<aesch. supp. 488> ὑμῖν δ' ἂν εἴη δῆμος εὐμενέστερος:
<aesch. supp. 489> τοῖς ἥσσοσιν γὰρ πᾶς τις εὐνοίας φέρει.
<aesch. supp. 490> πολλῶν τάδ' ἡμῖν ἐστιν ἠξιωμένα,
<aesch. supp. 491> αἰδοῖον εὑρεθέντα πρόξενον λαβεῖν.
<aesch. supp. 492> ὀπάονας δὲ φράστοράς τ' ἐγχωρίων
<aesch. supp. 493> ξύμπεμψον, ὡς ἂν τῶν πολισσούχων θεῶν
<aesch. supp. 494> βωμοὺς προνάους καὶ †πολισσούχων ἕδρας
<aesch. supp. 495> εὕρωμεν, ἀσφάλεια δ' ᾖ δι' ἄστεως
<aesch. supp. 496> στείχουσι: μορφῆς δ' οὐχ ὁμόστολος φύσις.
<aesch. supp. 497> Νεῖλος γὰρ οὐχ ὅμοιον ̓Ινάχῳ γένος
<aesch. supp. 498> τρέφει. φύλαξαι μὴ θράσος τέκῃ φόβον:
<aesch. supp. 499> καὶ δὴ φίλον τις ἔκταν' ἀγνοίας ὕπο.
<aesch. supp. 500> στείχοιτ' ἄν, ἄνδρες: εὖ γὰρ ὁ ξένος λέγει.
<aesch. supp. 501> ἡγεῖσθε βωμοὺς ἀστικούς, θεῶν ἕδρας:
<aesch. supp. 502> καὶ ξυμβολοῦσιν οὐ πολυστομεῖν χρεὼν
<aesch. supp. 503> ναύτην ἄγοντας τόνδ' ἐφέστιον θεῶν.
<aesch. supp. 504> τούτῳ μὲν εἶπας, καὶ τεταγμένος κίοι:
<aesch. supp. 505> ἐγὼ δὲ πῶς δρῶ; ποῦ θράσος νέμεις ἐμοί;
<aesch. supp. 506> κλάδους μὲν αὐτοῦ λεῖπε, σημεῖον πόνου.
<aesch. supp. 507> καὶ δή σφε λείπω χειρὶ καὶ λόγοις σέθεν.
<aesch. supp. 508> λευρὸν κατ' ἄλσος νῦν ἐπιστρέφου τόδε.
<aesch. supp. 509> καὶ πῶς βέβηλον ἄλσος ἂν ῥύοιτό με;
<aesch. supp. 510> οὔτοι πτερωτῶν ἁρπαγαῖς ς' ἐκδώσομεν.
<aesch. supp. 511> ἀλλ' εἰ δρακόντων δυσφρόνων ἐχθίοσιν;
<aesch. supp. 512> εὔφημον εἴη τοὔπος εὐφημουμένῃ.
<aesch. supp. 513> οὔτοι τι θαῦμα δυσφορεῖν φόβῳ φρενός.
<aesch. supp. 514> ἀεί γ' ἄναρκτόν ἐστι δεῖμ' ἐξαίσιον.
<aesch. supp. 515> σὺ καὶ λέγων εὔφραινε καὶ πράσσων φρένα.
<aesch. supp. 516> ἀλλ' οὔτι δαρὸν χρόνον ἐρημώσει πατήρ.
<aesch. supp. 517> ἐγὼ δὲ λαοὺς συγκαλῶν ἐγχωρίους
<aesch. supp. 518> στείχω, τὸ κοινὸν ὡς ἂν εὐμενὲς τιθῶ:
<aesch. supp. 519> καὶ σὸν διδάξω πατέρα ποῖα χρὴ λέγειν.
<aesch. supp. 520> πρὸς ταῦτα μίμνε καὶ θεοὺς ἐγχωρίους
<aesch. supp. 521> λιταῖς παραιτοῦ τῶν ς' ἔρως ἔχει τυχεῖν.
<aesch. supp. 522> ἐγὼ δὲ ταῦτα πορσυνῶν ἐλεύσομαι.
<aesch. supp. 523> πειθὼ δ' ἕποιτο καὶ τύχη πρακτήριος.
<aesch. supp. 524> ἄναξ ἀνάκτων, μακάρων
<aesch. supp. 525> μακάρτατε καὶ τελέων
<aesch. supp. 526> τελειότατον κράτος, ὄλβιε Ζεῦ,
<aesch. supp. 527> πιθοῦ τε καὶ γένει σῷ
<aesch. supp. 528> ἄλευσον ἀνδρῶν ὕβριν εὖ στυγήσας.
<aesch. supp. 529> λίμνᾳ δ' ἔμβαλε πορφυροειδεῖ
<aesch. supp. 530> τὰν μελανόζυγ' ἄταν.
<aesch. supp. 531> τὸ πρὸς γυναικῶν δ' ἐπιδὼν
<aesch. supp. 532> παλαίφατον ἁμέτερον
<aesch. supp. 533> γένος φιλίας προγόνου γυναικὸς
<aesch. supp. 534> νέωσον εὔφρον' αἶνον,
<aesch. supp. 535> γενοῦ πολυμνάστωρ, ἔφαπτορ ̓Ιοῦς:
<aesch. supp. 536> Δῖαί τοι γένος εὐχόμεθ' εἶναι
<aesch. supp. 537> γᾶς ἀπὸ τᾶσδ' ἄποικοι.
<aesch. supp. 538> παλαιὸν, δ' εἰς ἴχνος μετέσταν
<aesch. supp. 539> ματέρος ἀνθονόμους ἐπωπάς,
<aesch. supp. 540> λειμῶνα βούχιλον, ἔνθεν ̓Ιὼ
<aesch. supp. 541> οἴστρῳ ἐρεθομένα
<aesch. supp. 542> φεύγει ἁμαρτίνοος,
<aesch. supp. 543> πολλὰ βροτῶν διαμειβομένα
<aesch. supp. 544> φῦλα, διχῇ δ' ἀντίπορον
<aesch. supp. 545> γαῖαν ἐν αἴσᾳ διατέμ-
<aesch. supp. 546> νουσα πόρον κυματίαν ὁρίζει:
<aesch. supp. 547> ἰάπτει δ' ̓Ασίδος δι' αἴας
<aesch. supp. 548> μηλοβότου Φρυγίας διαμπάξ.
<aesch. supp. 549> περᾷ δὲ Τεύθραντος ἄστυ Μυσῶν,
<aesch. supp. 550> Λύδιά τε γύαλα,
<aesch. supp. 551> καὶ δι' ὀρῶν Κιλίκων
<aesch. supp. 552> Παμφύλων τε γένη διορνυμένα
<aesch. supp. 553> καί ποταμοὺς ἀενάους
<aesch. supp. 554> καὶ βαθύπλουτον χθόνα καὶ
<aesch. supp. 555> τὰν ̓Αφροδίτας πολύπυρον αἶαν.
<aesch. supp. 556> ἱκνεῖται δὴ σινουμένα βέλει
<aesch. supp. 557> βουκόλου πτερόεντος
<aesch. supp. 558> Δῖον πάμβοτον ἄλσος,
<aesch. supp. 559> λειμῶνα χιονόβοσκον, ὅντ' ἐπέρχεται
<aesch. supp. 560> Τυφῶ μένος,
<aesch. supp. 561> ὕδωρ τε Νείλου νόσοις ἄθικτον,
<aesch. supp. 562> μαινομένα πόνοις ἀτί-
<aesch. supp. 563> μοις ὀδύναις τε κεντροδα-
<aesch. supp. 564> λήτισι, θυιὰς ̔́Ηρας.
<aesch. supp. 565> βροτοὶ δ', οἳ γᾶς τότ' ἦσαν ἔννομοι
<aesch. supp. 566> χλωρῷ δείματι θυμὸν
<aesch. supp. 567> πάλλοντ' ὄψιν ἀήθη,
<aesch. supp. 568> βοτὸν ἐσορῶντες δυσχερὲς μειξόμβροτον,
<aesch. supp. 569> τὰν μὲν βοός,
<aesch. supp. 570> τὰν δ' αὖ γυναικός: τέρας δ' ἐθάμβουν.
<aesch. supp. 571> καὶ τότε δὴ τίς ἦν ὁ θέλ-
<aesch. supp. 572> ξας πολύπλαγκτον ἀθλίαν
<aesch. supp. 573> οἰστροδόνητον ̓Ιώ;
<aesch. supp. 574> δι' αἰῶνος κρέων ἀπαύστου
<aesch. supp. 575> Ζεὺς
<aesch. supp. 576> Διὸς δ' ἀπημάντῳ σθένει
<aesch. supp. 577> καὶ θείαις ἐπιπνοίαις
<aesch. supp. 578> παύεται, δακρύων δ' ἀπο-
<aesch. supp. 579> στάζει πένθιμον αἰδῶ.
<aesch. supp. 580> λαβοῦσα δ' ἕρμα Δῖον ἀψευδεῖ λόγῳ
<aesch. supp. 581> γείνατο παῖδ' ἀμεμφῆ,
<aesch. supp. 582> δι' αἰῶνος μακροῦ πάνολβον:
<aesch. supp. 583> ἔνθεν πᾶσα βοᾷ χθών,
<aesch. supp. 584> “φυσιζόου γένος τόδε
<aesch. supp. 585> Ζηνός ἐστιν ἀληθῶς:
<aesch. supp. 586> τίς γὰρ ἂν κατέπαυσεν ̔́Η-
<aesch. supp. 587> ρας νόσους ἐπιβούλους;”
<aesch. supp. 588> Διὸς τόδ' ἔργον καὶ τόδ' ἂν γένος λέγων
<aesch. supp. 589> ἐξ ̓Επάφου κυρήσαις.
<aesch. supp. 590> τίν' ἂν θεῶν ἐνδικωτέροισιν
<aesch. supp. 591> κεκλοίμαν εὐλόγως ἐπ' ἔργοις;
<aesch. supp. 592> αὐτὸς ὁ πατὴρ φυτουργὸς αὐτόχειρ ἄναξ
<aesch. supp. 593> γένους παλαιόφρων μέγας
<aesch. supp. 594> τέκτων, τὸ πᾶν μῆχαρ οὔριος Ζεύς.
<aesch. supp. 595> ὑπ' ἀρχᾶς δ' οὔ τινος θοάζων
<aesch. supp. 596> τὸ μεῖον κρεισσόνων κρατύνει.
<aesch. supp. 597> οὔτινος ἄνωθεν ἡμένου σέβει κράτη.
<aesch. supp. 598> πάρεστι δ' ἔργον ὡς ἔπος
<aesch. supp. 599> σπεῦσαί τι τῶν βούλιος φέρει φρήν.
<aesch. supp. 600> θαρσεῖτε παῖδες. εὖ τὰ τῶν ἐγχωρίων:
<aesch. supp. 601> δήμου δέδοκται παντελῆ ψηφίσματα.
<aesch. supp. 602> ὦ χαῖρε πρέσβυ, φίλτατ' ἀγγέλλων ἐμοί
<aesch. supp. 603> ἔνισπε δ' ἡμῖν ποῖ κεκύρωται τέλος,
<aesch. supp. 604> δήμου κρατοῦσα χεὶρ ὅπῃ πληθύνεται.
<aesch. supp. 605> ἔδοξεν ̓Αργείοισιν οὐ διχορρόπως,
<aesch. supp. 606> ἀλλ' ὥστ' ἀνηβῆσαί με γηραιᾷ φρενί:
<aesch. supp. 607> πανδημίᾳ γὰρ χερσὶ δεξιωνύμοις
<aesch. supp. 608> ἔφριξεν αἰθὴρ τόνδε κραινόντων λόγον:
<aesch. supp. 609> ἡμᾶς μετοικεῖν τῆσδε γῆς ἐλευθέρους
<aesch. supp. 610> κἀρρυσιάστους ξύν τ' ἀσυλίᾳ βροτῶν:
<aesch. supp. 611> καὶ μήτ' ἐνοίκων μήτ' ἐπηλύδων τινὰ
<aesch. supp. 612> ἄγειν: ἐὰν δὲ προστιθῇ τὸ καρτερόν,
<aesch. supp. 613> τὸν μὴ βοηθήσαντα τῶνδε γαμόρων
<aesch. supp. 614> ἄτιμον εἶναι ξὺν φυγῇ δημηλάτῳ.
<aesch. supp. 615> τοιάνδ' ἔπειθεν ῥῆσιν ἀμφ' ἡμῶν λέγων
<aesch. supp. 616> ἄναξ Πελασγῶν, ἱκεσίου Ζηνὸς κότον
<aesch. supp. 617> μέγαν προφωνῶν μήποτ' εἰσόπιν χρόνου
<aesch. supp. 618> πόλιν παχῦναι, ξενικὸν ἀστικόν θ' ἅμα
<aesch. supp. 619> λέγων διπλοῦν μίασμα πρὸ πόλεως φανὲν
<aesch. supp. 620> ἀμήχανον βόσκημα πημονῆς πέλειν.
<aesch. supp. 621> τοιαῦτ' ἀκούων χερσὶν ̓Αργεῖος λεὼς
<aesch. supp. 622> ἔκραν' ἄνευ κλητῆρος ὡς εἶναι τάδε.
<aesch. supp. 623> δημηγόρους δ' ἤκουσεν εὐπιθὴς στροφὰς
<aesch. supp. 624> δῆμος Πελασγῶν: Ζεὺς δ' ἐπέκρανεν τέλος
<aesch. supp. 625> ἄγε δή, λέξωμεν ἐπ' ̓Αργείοις
<aesch. supp. 626> εὐχὰς ἀγαθάς, ἀγαθῶν ποινάς.
<aesch. supp. 627> Ζεὺς δ' ἐφορεύοι ξένιος ξενίου
<aesch. supp. 628> στόματος τιμὰς ἐπ' ἀληθείᾳ,
<aesch. supp. 629> τέρμον' ἄμεμπτον προσαπαντᾶν.
<aesch. supp. 630> νῦν ὅτε καί, θεοὶ
<aesch. supp. 631> διογενεῖς, κλύοιτ' εὐ-
<aesch. supp. 632> κταῖα γένει χεούσας:
<aesch. supp. 633> μήποτε πυρίφατον
<aesch. supp. 634> γᾶν Πελασγίαν πόλιν
<aesch. supp. 635> τὸν ἄκορον βοᾶς,
<aesch. supp. 636> κτίσαι μάχλον ̓́Απη,
<aesch. supp. 637> τὸν ἀρότοις θερί-
<aesch. supp. 638> ζοντα βροτοὺς ἐν ἄλλοις,
<aesch. supp. 639> οὕνεκ' ᾤκτισαν ἡμᾶς,
<aesch. supp. 640> ψῆφον δ' εὔφρον' ἔθεντο,
<aesch. supp. 641> αἰδοῦνται δ' ἱκέτας Διός,
<aesch. supp. 642> ποίμναν τάνδ' ἀμέγαρτον:
<aesch. supp. 643> οὐδὲ μετ' ἀρσένων
<aesch. supp. 644> ψῆφον ἔθεντ' ἀτιμώ-
<aesch. supp. 645> σαντες ἔριν γυναικῶν,
<aesch. supp. 646> Δῖον ἐπιδόμενοι
<aesch. supp. 647> πράκτορά τε σκοπὸν
<aesch. supp. 648> δυσπολέμητον, ὃν οὐ
<aesch. supp. 649> τίς ἂν δόμος ἔχοι
<aesch. supp. 650> ἐπ' ὀρόφων μιαί-
<aesch. supp. 651> νοντα; βαρὺς δ' ἐφίζει.
<aesch. supp. 652> ἅζονται γὰρ ὁμαίμους
<aesch. supp. 653> Ζηνὸς ἵκτορας ἁγνοῦ.
<aesch. supp. 654> τοιγάρτοι καθαροῖσι βω-
<aesch. supp. 655> μοῖς θεοὺς ἀρέσονται.
<aesch. supp. 656> τοιγὰρ ὑποσκίων
<aesch. supp. 657> ἐκ στομάτων ποτά-
<aesch. supp. 658> σθω φιλότιμος εὐχά,
<aesch. supp. 659> μήποτε λοιμὸς ἀνδρῶν
<aesch. supp. 660> τάνδε πόλιν κενώσαι:
<aesch. supp. 661> μηδ' ἐπιχωρίοις ἔρις
<aesch. supp. 662> πτώμασιν αἱματίσαι πέδον γᾶς.
<aesch. supp. 663> ἥβας δ' ἄνθος ἄδρεπτον
<aesch. supp. 664> ἔστω, μηδ' ̓Αφροδίτας
<aesch. supp. 665> εὐνάτωρ βροτολοιγὸς ̓́Α-
<aesch. supp. 666> ρης κέρσειεν ἄωτον.
<aesch. supp. 667> †καὶ γεραροῖσι πρε-
<aesch. supp. 668> σβυτοδόκοι γεμόν-
<aesch. supp. 669> των† θυμέλαι φλεγόντων.
<aesch. supp. 670> τὼς πόλις εὖ νέμοιτο
<aesch. supp. 671> Ζῆνα μέγαν σεβόντων,
<aesch. supp. 672> τὸν ξένιον δ' ὑπερτάτως,
<aesch. supp. 673> ὃς πολιῷ νόμῳ αἶσαν ὀρθοῖ.
<aesch. supp. 674> τίκτεσθαι δ' ἐφόρους γᾶς
<aesch. supp. 675> ἄλλους εὐχόμεθ' ἀεί,
<aesch. supp. 676> ̓́Αρτεμιν δ' ̔Εκάταν γυναι-
<aesch. supp. 677> κῶν λόχους ἐφορεύειν.
<aesch. supp. 678> μηδέ τις ἀνδροκμὴς
<aesch. supp. 679> λοιγὸς ἐπελθέτω
<aesch. supp. 680> τάνδε πόλιν δαί̈ζων,
<aesch. supp. 681> ἄχορον ἀκίθαριν
<aesch. supp. 682> δακρυογόνον ̓́Αρη
<aesch. supp. 683> βοάν τ' ἔνδημον ἐξοπλίζων.
<aesch. supp. 684> νούσων δ' ἑσμὸς ἀπ' ἀστῶν
<aesch. supp. 685> ἵζοι κρατὸς ἀτερπής:
<aesch. supp. 686> εὐμενὴς δ' ὁ Λύκειος ἔ-
<aesch. supp. 687> στω πάσᾳ νεολαίᾳ.
<aesch. supp. 688> καρποτελῆ δέ τοι
<aesch. supp. 689> Ζεὺς ἐπικραινέτω
<aesch. supp. 690> φέρματι γᾶν πανώρῳ.
<aesch. supp. 691> πρόνομα δὲ βότ' ἀγροῖς
<aesch. supp. 692> πολύγονα τελέθοι:
<aesch. supp. 693> τὸ πᾶν τ' ἐκ δαιμόνων λάχοιεν.
<aesch. supp. 694> εὔφαμον δ' ἐπὶ βωμοῖς
<aesch. supp. 695> μοῦσαν θείατ' ἀοιδοί.
<aesch. supp. 696> ἁγνῶν τ' ἐκ στομάτων φερέ-
<aesch. supp. 697> σθω φάμα φιλοφόρμιγξ.
<aesch. supp. 698> φυλάσσοι τ' ἀτρεμαῖα τιμὰς
<aesch. supp. 699> τὸ δάμιον, τὸ πτόλιν κρατύνει,
<aesch. supp. 700> προμαθὶς εὐκοινόμητις ἀρχά.
<aesch. supp. 701> ξένοισί τ' εὐξυμβόλους,
<aesch. supp. 702> πρὶν ἐξοπλίζειν ̓́Αρη,
<aesch. supp. 703> δίκας ἄτερ πημάτων διδοῖεν.
<aesch. supp. 704> θεοὺς δ', οἳ γᾶν ἔχουσιν ἀεὶ
<aesch. supp. 705> τίοιεν ἐγχωρίοις πατρῴαις
<aesch. supp. 706> δαφνηφόροις βουθύτοισι τιμαῖς.
<aesch. supp. 707> τὸ γὰρ τεκόντων σέβας
<aesch. supp. 708> τρίτον τόδ' ἐν θεσμίοις
<aesch. supp. 709> Δίκας γέγραπται μεγιστοτίμου.
<aesch. supp. 710> εὐχὰς μὲν αἰνῶ τάσδε σώφρονας, φίλαι.
<aesch. supp. 711> ὑμεῖς δὲ μὴ τρέσητ' ἀκούσασαι πατρὸς
<aesch. supp. 712> ἀπροσδοκήτους τούσδε καὶ νέους λόγους.
<aesch. supp. 713> ἱκεταδόκου γὰρ τῆσδ' ἀπὸ σκοπῆς ὁρῶ
<aesch. supp. 714> τὸ πλοῖον. εὔσημον γὰρ οὔ με λανθάνει:
<aesch. supp. 715> στολμοί τε λαίφους καὶ παραρρύσεις νεώς,
<aesch. supp. 716> καὶ πρῷρα πρόσθεν ὄμμασιν βλέπους' ὁδόν,
<aesch. supp. 717> οἴακος εὐθυντῆρος ὑστάτου νεὼς
<aesch. supp. 718> ἄγαν καλῶς κλύουσα, τοῖσιν οὐ φίλη.
<aesch. supp. 719> πρέπουσι δ' ἄνδρες νάιοι μελαγχίμοις
<aesch. supp. 720> γυίοισι λευκῶν ἐκ πεπλωμάτων ἰδεῖν,
<aesch. supp. 721> καὶ τἄλλα πλοῖα πᾶσά θ' ἡ 'πικουρία
<aesch. supp. 722> εὔπρεπτος: αὐτὴ δ' ἡγεμὼν ὑπὸ χθόνα
<aesch. supp. 723> στείλασα λαῖφος παγκρότως ἐρέσσεται.
<aesch. supp. 724> ἀλλ' ἡσύχως χρὴ καὶ σεσωφρονισμένως
<aesch. supp. 725> πρὸς πρᾶγμ' ὁρώσας τῶνδε μὴ ἀμελεῖν θεῶν.
<aesch. supp. 726> ἐγὼ δ' ἀρωγοὺς ξυνδίκους θ' ἥξω λαβών.
<aesch. supp. 727> ἴσως γὰρ ἂν κῆρυξ τις ἢ πρέσβη μόλοι,
<aesch. supp. 728> ἄγειν θέλοντες ῥυσίων ἐφάπτορες.
<aesch. supp. 729> ἀλλ' οὐδὲν ἔσται τῶνδε: μὴ τρέσητέ νιν.
<aesch. supp. 730> ὅμως δ' ἄμεινον, εἰ βραδύνοιμεν βοῇ,
<aesch. supp. 731> ἀλκῆς λαθέσθαι τῆσδε μηδαμῶς ποτε.
<aesch. supp. 732> θάρσει: χρόνῳ τοι κυρίῳ τ' ἐν ἡμέρᾳ
<aesch. supp. 733> θεοὺς ἀτίζων τις βροτῶν δώσει δίκην.
<aesch. supp. 734> πάτερ, φοβοῦμαι, νῆες ὡς ὠκύπτεροι
<aesch. supp. 735> ἥκουσι: μῆκος δ' οὐδὲν ἐν μέσῳ χρόνου.
<aesch. supp. 736> περίφοβόν μ' ἔχει τάρβος ἐτητύμως
<aesch. supp. 737> πολυδρόμου φυγᾶς ὄφελος εἴ τί μοι.
<aesch. supp. 738> παροίχομαι, πάτερ, δείματι.
<aesch. supp. 739> ἐπεὶ τελεία ψῆφος ̓Αργείων, τέκνα,
<aesch. supp. 740> θάρσει, μαχοῦνται περὶ σέθεν, σάφ' οἶδ' ἐγώ.
<aesch. supp. 741> ἐξῶλές ἐστι μάργον Αἰγύπτου γένος
<aesch. supp. 742> μάχης τ' ἄπληστον: καὶ λέγω πρὸς εἰδότα.
<aesch. supp. 743> δοριπαγεῖς δ' ἔχοντες κυανώπιδας
<aesch. supp. 744> νῆας ἔπλευσαν ὧδ' ἐπιτυχεῖ κότῳ
<aesch. supp. 745> πολεῖ μελαγχίμῳ σὺν στρατῷ.
<aesch. supp. 746> πολλοὺς δέ γ' εὑρήσουσιν ἐν μεσημβρίας
<aesch. supp. 747> θάλπει βραχίον' εὖ κατερρινημένους.
<aesch. supp. 748> μόνην δὲ μὴ πρόλειπε: λίσσομαι, πάτερ.
<aesch. supp. 749> γυνὴ μονωθεῖς' οὐδέν: οὐκ ἔνεστ' ̓́Αρης.
<aesch. supp. 750> οὐλόφρονες, δὲ καὶ δολιομήτιδες
<aesch. supp. 751> δυσάγνοις φρεσίν, κόρακες ὥστε, βω-
<aesch. supp. 752> μῶν ἀλέγοντες οὐδέν.
<aesch. supp. 753> καλῶς ἂν ἡμῖν ξυμφέροι ταῦτ' ὦ τέκνα,
<aesch. supp. 754> εἰ σοί τε καὶ θεοῖσιν ἐχθαιροίατο.
<aesch. supp. 755> οὐ μὴ τριαίνας τάσδε καὶ θεῶν σέβη
<aesch. supp. 756> δείσαντες ἡμῶν χεῖρ' ἀπόσχωνται, πάτερ.
<aesch. supp. 757> περίφρονες δ' ἄγαν ἀνιέρῳ μένει
<aesch. supp. 758> μεμαργωμένοι κυνοθρασεῖς, θεῶν
<aesch. supp. 759> οὐδὲν ἐπαί̈οντες.
<aesch. supp. 760> ἀλλ' ἔστι φήμη τοὺς λύκους κρείσσους κυνῶν
<aesch. supp. 761> εἶναι: βύβλου δὲ καρπὸς οὐ κρατεῖ στάχυν.
<aesch. supp. 762> ὡς καὶ ματαίων ἀνοσίων τε κνωδάλων
<aesch. supp. 763> ἔχοντας ὀργάς, χρὴ φυλάσσεσθαι τάχος.
<aesch. supp. 764> οὔτοι ταχεῖα ναυτικοῦ στρατοῦ στολή,
<aesch. supp. 765> οὐδ' ὅρμος, οὗ δεῖ πεισμάτων σωτήρια
<aesch. supp. 766> ἐς γῆν ἐνεγκεῖν, οὐδ' ἐν ἀγκυρουχίαις
<aesch. supp. 767> θαρσοῦσι ναῶν ποιμένες παραυτίκα,
<aesch. supp. 768> ἄλλως τε καὶ μολόντες ἀλίμενον χθόνα
<aesch. supp. 769> ἐς νύκτ' ἀποστείχοντος ἡλίου. φιλεῖ
<aesch. supp. 770> ὠδῖνα τίκτειν νὺξ κυβερνήτῃ σοφῷ.
<aesch. supp. 771> οὕτω γένοιτ' ἂν οὐδ' ἂν ἔκβασις στρατοῦ
<aesch. supp. 772> καλή, πρὶν ὅρμῳ ναῦν θρασυνθῆναι. σὺ δὲ
<aesch. supp. 773> φρόνει μὲν ὡς ταρβοῦσα μὴ ἀμελεῖν θεῶν:
<aesch. supp. 775> πράξας ἀρωγήν: ἄγγελον δ' οὐ μέμψεται
<aesch. supp. 775> πόλις γέρονθ', ἡβῶντα δ' εὐγλώσσῳ φρενί.
<aesch. supp. 776> ἰὼ γᾶ βοῦνι, πάνδικον σέβας,
<aesch. supp. 777> τί πεισόμεσθα; ποῖ φύγωμεν ̓Απίας
<aesch. supp. 778> χθονός, κελαινὸν εἴ τι κεῦθός ἐστί που;
<aesch. supp. 779> μέλας γενοίμαν καπνὸς
<aesch. supp. 780> νέφεσσι γειτονῶν Διός:
<aesch. supp. 781> τὸ πᾶν δ' ἄφαντος
<aesch. supp. 782> ἀμπετὴς ἀιδνὸς ὡς
<aesch. supp. 783> κόνις ἄτερθε πτερύγων ὀλοίμαν.
<aesch. supp. 784> ἄφυκτον δ' οὐκέτ' ἂν πέλοι κακόν:
<aesch. supp. 785> κελαινόχρως δὲ πάλλεταί μου καρδία.
<aesch. supp. 786> πατρὸς σκοπαὶ δέ μ' εἷλον: οἴχομαι φόβῳ.
<aesch. supp. 787> θέλοιμι δ' ἂν μορσίμου
<aesch. supp. 788> βρόχου τυχεῖν ἐν ἀρτάναις,
<aesch. supp. 789> πρὶν ἄνδρ' ἀπευκτὸν
<aesch. supp. 790> τῷδε χριμφθῆναι χροί̈.
<aesch. supp. 791> πρόπαρ θανούσας δ' ̓Αίδας ἀνάσσοι.
<aesch. supp. 792> πόθεν δέ μοι γένοιτ' ἂν αἰθέρος θρόνος,
<aesch. supp. 793> πρὸς ὃν νέφη μυδηλὰ γίγνεται χιών,
<aesch. supp. 794> ἢ λισσὰς αἰγίλιψ ἀπρός-
<aesch. supp. 795> δεικτος οἰόφρων κρεμὰς
<aesch. supp. 796> γυπιὰς πέτρα, βαθὺ
<aesch. supp. 797> πτῶμα μαρτυροῦσά μοι,
<aesch. supp. 798> πρὶν δαί̈κτορος βίᾳ
<aesch. supp. 799> καρδίας γάμου κυρῆσαι;
<aesch. supp. 800> κυσὶν δ' ἔπειθ' ἕλωρα κἀπιχωρίοις
<aesch. supp. 801> ὄρνισι δεῖπνον οὐκ ἀναίνομαι πέλειν:
<aesch. supp. 802> τὸ γὰρ θανεῖν ἐλευθεροῦ-
<aesch. supp. 803> ται φιλαιάκτων κακῶν. ἐλθέτω
<aesch. supp. 804> ἐλθέτω μόρος, πρὸ κοί-
<aesch. supp. 805> τας γαμηλίου τυχών.
<aesch. supp. 806> ἀμφυγᾶς τίν' ἔτι πόρον
<aesch. supp. 807> τέμνω γάμου λυτῆρα;
<aesch. supp. 808> ἴυζε δ' ὀμφὰν οὐρανίαν
<aesch. supp. 809> μέλεα μέλη λιτανὰ θεοῖς:
<aesch. supp. 810> τέλεα δέ πως πελόμενά μοι
<aesch. supp. 811> λύσιμά τ' ἄχιμά τ' ἔπιδε, πάτερ,
<aesch. supp. 812> βίαια μὴ φαιδρῶς ὁρῶν
<aesch. supp. 813> ὄμμασιν ἐνδίκοις.
<aesch. supp. 815> σεβίζου δ' ἱκέτας σέθεν,
<aesch. supp. 816> γαιάοχε παγκρατὲς Ζεῦ.
<aesch. supp. 817> γένος γὰρ Αἰγύπτειον ὕβριν
<aesch. supp. 818> δύσφορον ἀρσενογενὲς
<aesch. supp. 819> μετά με δρόμοισι διόμενοι
<aesch. supp. 820> φυγάδα μάταισι πολυθρόοις
<aesch. supp. 821> βίαια δίζηνται λαβεῖν.
<aesch. supp. 822> σὸν δ' ἐπίπαν ζυγὸν
<aesch. supp. 823> ταλάντου. τί δ' ἄνευ σέθεν
<aesch. supp. 824> θνατοῖσι τέλειόν ἐστιν;
<aesch. supp. 825> ό ό ό, ά ά ά:
<aesch. supp. 826> ὅδε μάρπτις νάιος γάιος.
<aesch. supp. 827> τῶν πρό, μάρπτι, κάμνοις:
<aesch. supp. 828> †ἰόφ .. ὀμ .. αὖθι κάκκας νυ
<aesch. supp. 829> δυϊαν βοᾶν ἀμφαίνω. †
<aesch. supp. 830> ὁρῶ τάδε φροίμια †πράξαν πόνων
<aesch. supp. 831> βιαίων ἐμῶν. ἠὲ ἠέ.
<aesch. supp. 832> βαῖνε φυγᾷ πρὸς ἀλκάν:
<aesch. supp. 833> †βλοσυρόφρονα χλιδᾷ
<aesch. supp. 834> δύσφορα ναὶ̈ κἀν γᾷ.
<aesch. supp. 835> γαϊάναξ προτάσσου. †
<aesch. supp. 836> σοῦσθε σοῦσθ' ἐπὶ βᾶ-
<aesch. supp. 837> ριν ὅπως ποδῶν ἔχετε
<aesch. supp. 838> †οὐκοῦν οὐκοῦν†
<aesch. supp. 839> τιλμοὶ τιλμοὶ καὶ στιγμοί,
<aesch. supp. 840> πολυαίμων φόνιος
<aesch. supp. 841> ἀποκοπὰ κρατός.
<aesch. supp. 842> σοῦσθε σοῦσθ'† ὀλύμεναι ὀλόμεν' ἐπαμίδα.
<aesch. supp. 843> εἴθ' ἀνὰ πολύρυτον
<aesch. supp. 844> ἁλμήεντα πόρον
<aesch. supp. 845> δεσποσίῳ ξὺν ὕβρει,
<aesch. supp. 846> γομφοδέτῳ τε δόρει διώλου.
<aesch. supp. 847> †αἵμονες ὡς ἐπάμιδα
<aesch. supp. 848> ησυδουπιάπιτα†
<aesch. supp. 849> †κελεύω βοᾶν μεθέσθαι
<aesch. supp. 850> ἴχαρ φρενί τ' ἄταν. †
<aesch. supp. 851> ἰοὺ ἰού.
<aesch. supp. 852> λεῖφ' ἕδρανα, κί' ἐς δόρυ.
<aesch. supp. 853> ἀτίετον ἄπολιν οὐ σέβω.
<aesch. supp. 854> μήποτε πάλιν ἴδοιμ'
<aesch. supp. 855> ἀλφεσίβοιον ὕδωρ,
<aesch. supp. 856> ἔνθεν ἀεξόμενον
<aesch. supp. 857> ζώφυτον αἷμα βροτοῖσι θάλλει.
<aesch. supp. 858> ἔγγαιος ἐγὼ βαθυχαῖος
<aesch. supp. 860> †βαθρείας βαθρείας, γέρον. †
<aesch. supp. 861> σὺ δ' ἐν ναὶ̈ ναὶ̈ βάσῃ
<aesch. supp. 862> τάχα θέλεος ἀθέλεος,
<aesch. supp. 863> βίᾳ βίᾳ τε πολλᾷ φροῦδα.
<aesch. supp. 864> †βάτεαι βαθυμιτροκακὰ παθῶν†
<aesch. supp. 865> ὀλόμεναι παλάμαις.
<aesch. supp. 866> αἰαῖ αἰαῖ.
<aesch. supp. 867> αἲ γὰρ δυσπαλάμως ὄλοιο
<aesch. supp. 868> δι' ἁλίρρυτον ἄλσος,
<aesch. supp. 869> κατὰ Σαρπηδόνιον
<aesch. supp. 870> χῶμα πολύψαμμον ἀλαθεὶς
<aesch. supp. 871> Εὐρεί̈αισιν αὔραις.
<aesch. supp. 872> ἴυζε καὶ λάκαζε καὶ κάλει θεούς.
<aesch. supp. 873> Αἰγυπτίαν γὰρ βᾶριν οὐχ ὑπερθορῇ.
<aesch. supp. 874> ἴυζε καὶ
<aesch. supp. 875> βόα, χέον πικρότερον οἰζύος νόμον.
<aesch. supp. 876> οἰοῖ οἰοῖ,
<aesch. supp. 877> λύμας, ᾇ σὺ πρὸ γᾶς ὑλάσκων
<aesch. supp. 878> περί, χάμψα, βρυάζεις:
<aesch. supp. 879> ὃς ἐπωπᾷ ς', ὁ μέγας
<aesch. supp. 880> Νεῖλος, ὑβρίζοντά ς' ἀποτρέ-
<aesch. supp. 881> ψειεν ἄιστον ὕβριν.
<aesch. supp. 882> βαίνειν κελεύω βᾶριν εἰς ἀμφίστροφον
<aesch. supp. 883> ὅσον τάχιστα: μηδέ τις σχολαζέτω.
<aesch. supp. 884> ὁλκὴ γὰρ οὔτοι πλόκαμον οὐδάμ' ἅζεται.
<aesch. supp. 885> οἰοῖ, πάτερ, βρέτεος ἄρος
<aesch. supp. 886> ἀτᾷ μ':: ἅλαδ' ἄγει
<aesch. supp. 887> ἄραχνος ὡς βάδην.
<aesch. supp. 888> ὄναρ ὄναρ μέλαν,
<aesch. supp. 889> ὀτοτοτοτοῖ,
<aesch. supp. 890> μᾶ Γᾶ μᾶ Γᾶ, βοὰν
<aesch. supp. 891> φοβερὸν ἀπότρεπε,
<aesch. supp. 892> ὦ πᾶ, Γᾶς παῖ, Ζεῦ.
<aesch. supp. 893> οὔτοι φοβοῦμαι δαίμονας τοὺς ἐνθάδε:
<aesch. supp. 894> οὐ γάρ μ' ἔθρεψαν, οὐδ' ἐγήρασαν τροφῇ.
<aesch. supp. 895> μαιμᾷ πέλας δίπους ὄφις:
<aesch. supp. 897> ἔχιδνα δ' ὥς μέ τις
<aesch. supp. 898> πόδα δακοῦς' ἔχει.
<aesch. supp. 899> ὀτοτοτοτοῖ,
<aesch. supp. 900> μᾶ Γᾶ μᾶ Γᾶ βοὰν
<aesch. supp. 900> φοβερὸν ἀπότρεπε,
<aesch. supp. 901> ὦ πᾶ, Γᾶς παῖ, Ζεῦ.
<aesch. supp. 902> εἰ μή τις ἐς ναῦν εἶσιν αἰνέσας τάδε,
<aesch. supp. 903> λακὶς χιτῶνος ἔργον οὐ κατοικτιεῖ.
<aesch. supp. 904> διωλόμεσθ': ἄσεπτ', ἄναξ, πάσχομεν—
<aesch. supp. 905> πολλοὺς ἄνακτας, παῖδας Αἰγύπτου τάχα
<aesch. supp. 906> ὄψεσθε: θαρσεῖτ', οὐκ ἐρεῖτ' ἀναρχίαν.
<aesch. supp. 907> ἰὼ πόλεως ἀγοὶ πρόμοι, δάμναμαι.
<aesch. supp. 908> ἕλξειν ἔοιχ' ὑμᾶς ἀποσπάσας κόμης,
<aesch. supp. 910> ἐπεὶ οὐκ ἀκούετ' ὀξὺ τῶν ἐμῶν λόγων.
<aesch. supp. 911> οὗτος, τί ποιεῖς; ἐκ ποίου φρονήματος
<aesch. supp. 912> ἀνδρῶν Πελασγῶν τήνδ' ἀτιμάζεις χθόνα;
<aesch. supp. 913> ἀλλ' ἦ γυναικῶν ἐς πόλιν δοκεῖς μολεῖν;
<aesch. supp. 914> κάρβανος ὢν δ' ̔́Ελλησιν ἐγχλίεις ἄγαν:
<aesch. supp. 915> καὶ πόλλ' ἁμαρτὼν οὐδὲν ὤρθωσας φρενί.
<aesch. supp. 916> τί δ' ἠμπλάκηται τῶνδ' ἐμοὶ δίκης ἄτερ;
<aesch. supp. 917> ξένος μὲν εἶναι πρῶτον οὐκ ἐπίστασαι.
<aesch. supp. 918> πῶς δ' οὐχί; τἄμ' ὀλωλόθ' εὑρίσκων ἄγω.
<aesch. supp. 919> ποίοισιν εἰπὼν προξένοις ἐγχωρίοις;
<aesch. supp. 920> ̔Ερμῇ μεγίστῳ προξένῳ μαστηρίῳ.
<aesch. supp. 921> θεοῖσιν εἰπὼν τοὺς θεοὺς οὐδὲν σέβῃ.
<aesch. supp. 922> τοὺς ἀμφὶ Νεῖλον δαίμονας σεβίζομαι.
<aesch. supp. 923> οἱ δ' ἐνθάδ' οὐδέν, ὡς ἐγὼ σέθεν κλύω;
<aesch. supp. 924> ἄγοιμ' ἄν, εἴ τις τάσδε μὴ 'ξαιρήσεται.
<aesch. supp. 925> κλάοις ἄν, εἰ ψαύσειας, οὐ μάλ' ἐς μακράν.
<aesch. supp. 926> ἤκουσα τοὔπος δ' οὐδαμῶς φιλόξενον.
<aesch. supp. 927> οὐ γὰρ ξενοῦμαι τοὺς θεῶν συλήτορας.
<aesch. supp. 928> λέγοιμ' ἂν ἐλθὼν παισὶν Αἰγύπτου τάδε.
<aesch. supp. 929> ἀβουκόλητον τοῦτ' ἐμῷ, φρονήματι.
<aesch. supp. 930> ἀλλ' ὡς ἂν εἰδὼς ἐννέπω σαφέστερον,—
<aesch. supp. 931> καὶ γὰρ πρέπει κήρυκ' ἀπαγγέλλειν τορῶς
<aesch. supp. 932> ἕκαστα,—πῶς φῶ, πρὸς τίνος τ' ἀφαιρεθεὶς
<aesch. supp. 933> ἥκειν γυναικῶν αὐτανέψιον στόλον;
<aesch. supp. 934> οὔτοι δικάζει ταῦτα μαρτύρων ὕπο
<aesch. supp. 935> ̓́Αρης: τὸ νεῖκος δ' οὐκ ἐν ἀργύρου λαβῇ
<aesch. supp. 936> ἔλυσεν: ἀλλὰ πολλὰ γίγνεται πάρος
<aesch. supp. 937> πεσήματ' ἀνδρῶν κἀπολακτισμοὶ βίου.
<aesch. supp. 938> τί σοι λέγειν χρὴ τοὔνομ'; ἐν χρόνῳ μαθὼν
<aesch. supp. 939> εἴσῃ σύ τ' αὐτὸς χοἰ ξυνέμποροι σέθεν.
<aesch. supp. 940> ταύτας δ' ἑκούσας μὲν κατ' εὔνοιαν φρενῶν
<aesch. supp. 941> ἄγοις ἄν, εἴπερ εὐσεβὴς πίθοι λόγος.
<aesch. supp. 942> τοία δὲ δημόπρακτος ἐκ πόλεως μία
<aesch. supp. 943> ψῆφος κέκρανται, μήποτ' ἐκδοῦναι βίᾳ
<aesch. supp. 944> στόλον γυναικῶν: τῶνδ' ἐφήλωται τορῶς
<aesch. supp. 945> γόμφος διαμπάξ, ὡς μένειν ἀραρότως.
<aesch. supp. 946> ταῦτ' οὐ πίναξίν ἐστιν ἐγγεγραμμένα
<aesch. supp. 947> οὐδ' ἐν πτυχαῖς βίβλων κατεσφραγισμένα,
<aesch. supp. 948> σαφῆ δ' ἀκούεις ἐξ ἐλευθεροστόμου
<aesch. supp. 949> γλώσσης. κομίζου δ' ὡς τάχιστ' ἐξ ὀμμάτων.
<aesch. supp. 950> ἔοιγμεν ἤδη πόλεμον ἀρεῖσθαι νέον.
<aesch. supp. 951> εἴη δὲ νίκη καὶ κράτη τοῖς ἄρσεσιν.
<aesch. supp. 952> ἀλλ' ἄρσενάς τοι τῆσδε γῆς οἰκήτορας
<aesch. supp. 953> εὑρήσετ' οὐ πίνοντας ἐκ κριθῶν μέθυ.
<aesch. supp. 954> ὑμεῖς δὲ πᾶσαι σὺν φίλαις ὀπάοσι
<aesch. supp. 955> θράσος λαβοῦσαι στείχετ' εὐερκῆ πόλιν,
<aesch. supp. 956> πύργων βαθείᾳ μηχανῇ κεκλῃμένην.
<aesch. supp. 957> καὶ δώματ' ἐστὶ πολλὰ μὲν τὰ δήμια,
<aesch. supp. 958> δεδωμάτωμαι δ' οὐδ' ἐγὼ σμικρᾷ χερί.
<aesch. supp. 959> ἔνθ' ὑμίν ἐστιν εὐτύκους ναίειν δόμους
<aesch. supp. 960> πολλῶν μετ' ἄλλων: εἰ δέ τις μείζων χάρις,
<aesch. supp. 961> πάρεστιν οἰκεῖν καὶ μονορρύθμους δόμους.
<aesch. supp. 962> τούτων τὰ λῷστα καὶ τὰ θυμηδέστατα
<aesch. supp. 963> πάρεστι, λωτίσασθε. προστάτης δ' ἐγὼ
<aesch. supp. 964> ἀστοί τε πάντες, ὧνπερ ἥδε κραίνεται
<aesch. supp. 965> ψῆφος. τί τῶνδε κυριωτέρους μένεις;
<aesch. supp. 966> ἀλλ' ἀντ' ἀγαθῶν ἀγαθοῖσι βρύοις,
<aesch. supp. 967> δῖε Πελασγῶν.
<aesch. supp. 968> πέμψον δὲ πρόφρων δεῦρ' ἡμέτερον
<aesch. supp. 969> πατέρ' εὐθαρσῆ Δαναόν, πρόνοον
<aesch. supp. 970> καὶ βούλαρχον. τοῦ γὰρ προτέρα
<aesch. supp. 971> μῆτις, ὅπου χρὴ δώματα ναίειν
<aesch. supp. 972> καὶ τόπος εὔφρων. πᾶς τις ἐπειπεῖν
<aesch. supp. 973> ψόγον ἀλλοθρόοις
<aesch. supp. 974> εὔτυκος: εἴη δὲ τὰ λῷστα.
<aesch. supp. 975> σύν τ' εὐκλείᾳ καὶ ἀμηνίτῳ
<aesch. supp. 976> βάξει λαῶν ἐγχώρων
<aesch. supp. 978> τάσσεσθε, φίλαι δμωίδες, οὕτως
<aesch. supp. 979> ὡς ἐφ' ἑκάστῃ διεκλήρωσεν
<aesch. supp. 980> Δαναὸς θεραποντίδα φερνήν.
<aesch. supp. 980> ὦ παῖδες, ̓Αργείοισιν εὔχεσθαι χρεών,
<aesch. supp. 981> θύειν τε λείβειν θ', ὡς θεοῖς, ̓Ολυμπίοις,
<aesch. supp. 982> σπονδάς, ἐπεὶ σωτῆρες οὐ διχορρόπως.
<aesch. supp. 983> καί μου τὰ μὲν πραχθέντα πρὸς τοὺς ἐγγενεῖς
<aesch. supp. 984> φίλους πικρῶς ἤκουσαν αὐτανεψίοις:
<aesch. supp. 985> ἐμοὶ δ' ὀπαδοὺς τούσδε καὶ δορυσσόους
<aesch. supp. 986> ἔταξαν, ὡς ἔχοιμι τίμιον γέρας,
<aesch. supp. 987> καὶ μὴ 'ξ ἀέλπτων δορικανεῖ μόρῳ θανὼν
<aesch. supp. 988> λάθοιμι, χώρᾳ δ' ἄχθος ἀείζων πέλοι.
<aesch. supp. 989> τοιῶνδε τυγχάνοντας ἐκ πρυμνῆς φρενὸς
<aesch. supp. 990> χάριν σέβεσθαι τιμιωτέραν χρεών.
<aesch. supp. 991> καὶ ταῦθ' ἅμ' ἐγγράψασθε πρὸς γεγραμμένοις
<aesch. supp. 992> πολλοῖσιν ἄλλοις σωφρονίσμασιν πατρός,
<aesch. supp. 993> ἀγνῶθ' ὅμιλον ἐξελέγχεσθαι χρόνῳ.
<aesch. supp. 994> πᾶς δ' ἐν μετοίκῳ γλῶσσαν εὔτυκον φέρει
<aesch. supp. 995> κακήν, τό τ' εἰπεῖν εὐπετὲς μύσαγμά πως.
<aesch. supp. 996> ὑμᾶς δ' ἐπαινῶ μὴ καταισχύνειν ἐμέ,
<aesch. supp. 997> ὥραν ἐχούσας τήνδ' ἐπίστρεπτον βροτοῖς.
<aesch. supp. 998> τέρειν' ὀπώρα δ' εὐφύλακτος οὐδαμῶς:
<aesch. supp. 999> θῆρες δὲ κηραίνουσι καὶ βροτοί, τί μήν;
<aesch. supp. 1000> καὶ κνώδαλα πτεροῦντα καὶ πεδοστιβῆ.
<aesch. supp. 1001> †καρπώματα στάζοντα κηρύσσει Κύπρις
<aesch. supp. 1002> καλωρα κωλύουσαν θωσμένειν ἐρῶ,†
<aesch. supp. 1003> καὶ παρθένων χλιδαῖσιν εὐμόρφοις ἔπι
<aesch. supp. 1004> πᾶς τις παρελθὼν ὄμματος θελκτήριον
<aesch. supp. 1005> τόξευμ' ἔπεμψεν, ἱμέρου νικώμενος.
<aesch. supp. 1006> πρὸς ταῦτα μὴ πάθωμεν ὧν πολὺς πόνος
<aesch. supp. 1007> πολὺς δὲ πόντος οὕνεκ' ἠρόθη δορί,
<aesch. supp. 1008> μηδ' αἶσχος ἡμῖν, ἡδονὴν δ' ἐχθροῖς ἐμοῖς
<aesch. supp. 1009> πράξωμεν. οἴκησις δὲ καὶ διπλῆ πάρα
<aesch. supp. 1010> τὴν μὲν Πελασγός, τὴν δὲ καὶ πόλις διδοῖ,
<aesch. supp. 1011> οἰκεῖν λάτρων ἄτερθεν: εὐπετῆ τάδε.
<aesch. supp. 1012> μόνον φύλαξαι τάσδ' ἐπιστολὰς πατρός,
<aesch. supp. 1013> τὸ σωφρονεῖν τιμῶσα τοῦ βίου πλέον.
<aesch. supp. 1014> τἄλλ' εὐτυχοῖμεν πρὸς θεῶν ̓Ολυμπίων.
<aesch. supp. 1015> ἐμῆς δ' ὀπώρας οὕνεκ' εὖ θάρσει, πάτερ.
<aesch. supp. 1016> εἰ γάρ τι μὴ θεοῖς βεβούλευται νέον,
<aesch. supp. 1017> ἴχνος τὸ πρόσθεν οὐ διαστρέψω φρενός.
<aesch. supp. 1018> ἴτε μὰν ἀστυάνακτας
<aesch. supp. 1019> μάκαρας θεοὺς γανάοντες πολιούχους
<aesch. supp. 1020> τε καὶ οἳ χεῦμ' ̓Ερασίνου
<aesch. supp. 1021> περιναίουσιν παλαιόν.
<aesch. supp. 1022> ὑποδέξασθε δ' ὀπαδοὶ
<aesch. supp. 1023> μέλος: αἶνος δὲ πόλιν τήνδε Πελασγῶν
<aesch. supp. 1024> ἐχέτω, μηδ' ἔτι Νείλου
<aesch. supp. 1025> προχοὰς σέβωμεν ὕμνοις.
<aesch. supp. 1026> ποταμοὺς δ' οἳ διὰ χώρας
<aesch. supp. 1027> θελεμὸν πῶμα χέουσιν πολύτεκνοι,
<aesch. supp. 1028> λιπαροῖς χεύμασι γαίας
<aesch. supp. 1029> τόδε μειλίσσοντες οὖδας.
<aesch. supp. 1030> ἐπίδοι δ' ̓́Αρτεμις ἁγνὰ
<aesch. supp. 1031> στόλον οἰκτιζομένα, μηδ' ὑπ' ἀνάγκας
<aesch. supp. 1032> γάμος ἔλθοι Κυθερείας:
<aesch. supp. 1033> στυγίων πέλοι τόδ' ἆθλον.
<aesch. supp. 1034> Κύπριδος δ' οὐκ ἀμελεῖ θεσμὸς ὅδ' εὔφρων
<aesch. supp. 1035> δύναται γὰρ Διὸς ἄγχιστα σὺν ̔́Ηρᾳ.
<aesch. supp. 1036> τίεται δ' αἰολόμητις
<aesch. supp. 1037> θεὸς ἔργοις ἐπὶ σεμνοῖς.
<aesch. supp. 1038> μετάκοινοι δὲ φίλᾷ ματρὶ πάρεισιν
<aesch. supp. 1039> Πόθος ᾇ τ' οὐδὲν ἄπαρνον
<aesch. supp. 1040> τελέθει θέλκτορι Πειθοῖ.
<aesch. supp. 1041> δέδοται δ' ̔Αρμονίᾳ μοῖρ' ̓Αφροδίτας
<aesch. supp. 1042> ψεδυρᾷ τρίβῳ τ' ̓Ερώτων.
<aesch. supp. 1043> φυγάδεσσιν δ' ἐπιπνοίας κακά τ' ἄλγη
<aesch. supp. 1044> πολέμους θ' αἱματόεντας προφοβοῦμαι.
<aesch. supp. 1045> τί ποτ' εὔπλοιαν ἔπραξαν
<aesch. supp. 1046> ταχυπόμποισι διωγμοῖς;
<aesch. supp. 1047> ὅ τί τοι μόρσιμόν ἐστιν, τὸ γένοιτ' ἄν.
<aesch. supp. 1048> Διὸς οὐ παρβατός ἐστιν
<aesch. supp. 1049> μεγάλα φρὴν ἀπέρατος:
<aesch. supp. 1050> μετὰ πολλῶν δὲ γάμων ἅδε τελευτὰ
<aesch. supp. 1051> προτερᾶν πέλοι γυναικῶν.
<aesch. supp. 1052> ὁ μέγας Ζεὺς ἀπαλέξαι
<aesch. supp. 1053> γάμον Αἰγυπτογενῆ μοι.
<aesch. supp. 1054> τὸ μὲν ἂν βέλτατον εἴη:
<aesch. supp. 1055> σὺ δὲ θέλγοις ἂν ἄθελκτον.
<aesch. supp. 1056> σὺ δέ γ' οὐκ οἶσθα τὸ μέλλον.
<aesch. supp. 1057> τί δὲ μέλλω φρένα Δίαν
<aesch. supp. 1058> καθορᾶν, ὄψιν ἄβυσσον;
<aesch. supp. 1059> μέτριον νῦν ἔπος εὔχου:
<aesch. supp. 1060> τίνα καιρόν με διδάσκεις;
<aesch. supp. 1061> τὰ θεῶν μηδὲν ἀγάζειν.
<aesch. supp. 1062> Ζεὺς ἄναξ ἀποστεροί-
<aesch. supp. 1063> η γάμον δυσάνορα
<aesch. supp. 1064> δάιον, ὅσπερ ̓Ιὼ
<aesch. supp. 1065> πημονᾶς ἐλύσατ' εὖ
<aesch. supp. 1066> χειρὶ παιωνίᾳ κατασχεθών,
<aesch. supp. 1067> εὐμενῆ βίαν κτίσας.
<aesch. supp. 1068> καὶ κράτος νέμοι γυναι-
<aesch. supp. 1069> ξίν: τὸ βέλτερον κακοῦ
<aesch. supp. 1070> καὶ τὸ δίμοιρον αἰνῶ,
<aesch. supp. 1071> καὶ δίκᾳ δίκας ἕπε-
<aesch. supp. 1072> σθαι, ξὺν εὐχαῖς ἐμαῖς, λυτηρίοις
<aesch. supp. 1073> μαχαναῖς θεοῦ πάρα.
