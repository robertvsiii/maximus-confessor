<eur. medea. 1> Εἴθ' ὤφελ' ̓Αργοῦς μὴ διαπτάσθαι σκάφος
<eur. medea. 2> Κόλχων ἐς αἶαν κυανέας Συμπληγάδας,
<eur. medea. 3> μηδ' ἐν νάπαισι Πηλίου πεσεῖν ποτε
<eur. medea. 4> τμηθεῖσα πεύκη, μηδ' ἐρετμῶσαι χέρας
<eur. medea. 5> ἀνδρῶν ἀριστέων οἳ τὸ πάγχρυσον δέρος
<eur. medea. 6> Πελίᾳ μετῆλθον. οὐ γὰρ ἂν δέσποιν' ἐμὴ
<eur. medea. 7> Μήδεια πύργους γῆς ἔπλευς' ̓Ιωλκίας
<eur. medea. 8> ἔρωτι θυμὸν ἐκπλαγεῖς' ̓Ιάσονος:
<eur. medea. 9> οὐδ' ἂν κτανεῖν πείσασα Πελιάδας κόρας
<eur. medea. 10> πατέρα κατῴκει τήνδε γῆν Κορινθίαν
<eur. medea. 11> φίλων τε τῶν πρὶν ἀμπλακοῦσα καὶ πάτρας. 
<eur. medea. 12> καὶ πρὶν μὲν εἶχε κἀνθάδ' οὐ μεμπτὸν βίον
<eur. medea. 13> ξὺν ἀνδρὶ καὶ τέκνοισιν, ἁνδάνουσα μὲν
<eur. medea. 14> φυγὰς πολίταις ὧν ἀφίκετο χθόνα
<eur. medea. 15> αὐτῷ τε πάντα ξυμφέρους' ̓Ιάσονι:
<eur. medea. 16> ἥπερ μεγίστη γίγνεται σωτηρία,
<eur. medea. 15> ὅταν γυνὴ πρὸς ἄνδρα μὴ διχοστατῇ.
<eur. medea. 16> νῦν δ' ἐχθρὰ πάντα, καὶ νοσεῖ τὰ φίλτατα.
<eur. medea. 17> προδοὺς γὰρ αὑτοῦ τέκνα δεσπότιν τ' ἐμὴν
<eur. medea. 18> γάμοις ̓Ιάσων βασιλικοῖς εὐνάζεται,
<eur. medea. 19> γήμας Κρέοντος παῖδ', ὃς αἰσυμνᾷ χθονός.
<eur. medea. 20> Μήδεια δ' ἡ δύστηνος ἠτιμασμένη
<eur. medea. 21> βοᾷ μὲν ὅρκους, ἀνακαλεῖ δὲ δεξιᾶς
<eur. medea. 22> πίστιν μεγίστην, καὶ θεοὺς μαρτύρεται
<eur. medea. 23> οἵας ἀμοιβῆς ἐξ ̓Ιάσονος κυρεῖ.
<eur. medea. 24> κεῖται δ' ἄσιτος, σῶμ' ὑφεῖς' ἀλγηδόσιν,
<eur. medea. 25> τὸν πάντα συντήκουσα δακρύοις χρόνον
<eur. medea. 26> ἐπεὶ πρὸς ἀνδρὸς ᾔσθετ' ἠδικημένη,
<eur. medea. 27> οὔτ' ὄμμ' ἐπαίρους' οὔτ' ἀπαλλάσσουσα γῆς
<eur. medea. 28> πρόσωπον: ὡς δὲ πέτρος ἢ θαλάσσιος
<eur. medea. 29> κλύδων ἀκούει νουθετουμένη φίλων,
<eur. medea. 30> ἢν μή ποτε στρέψασα πάλλευκον δέρην
<eur. medea. 31> αὐτὴ πρὸς αὑτὴν πατέρ' ἀποιμώξῃ φίλον
<eur. medea. 32> καὶ γαῖαν οἴκους θ', οὓς προδοῦς' ἀφίκετο
<eur. medea. 33> μετ' ἀνδρὸς ὅς σφε νῦν ἀτιμάσας ἔχει.
<eur. medea. 34> ἔγνωκε δ' ἡ τάλαινα συμφορᾶς ὕπο
<eur. medea. 35> οἷον πατρῴας μὴ ἀπολείπεσθαι χθονός.
<eur. medea. 36> στυγεῖ δὲ παῖδας οὐδ' ὁρῶς' εὐφραίνεται.
<eur. medea. 37> δέδοικα δ' αὐτὴν μή τι βουλεύσῃ νέον:
<eur. medea. 38> βαρεῖα γὰρ φρήν, οὐδ' ἀνέξεται κακῶς
<eur. medea. 39> πάσχους' （ἐγᾦδα τήνδε） δειμαίνω τέ νιν
<eur. medea. 40> μὴ θηκτὸν ὤσῃ φάσγανον δι' ἥπατος
<eur. medea. 41> [σιγῇ δόμους εἰσβᾶς', ἵν' ἔστρωται λέχος,]
<eur. medea. 42> ἢ καὶ τυράννους τόν τε γήμαντα κτάνῃ
<eur. medea. 43> κἄπειτα μείζω συμφορὰν λάβῃ τινά.
<eur. medea. 44> δεινὴ γάρ: οὔτοι ῥᾳδίως γε συμβαλὼν
<eur. medea. 45> ἔχθραν τις αὐτῇ καλλίνικος ᾄσεται.
<eur. medea. 46> ἀλλ' οἵδε παῖδες ἐκ τρόχων πεπαυμένοι
<eur. medea. 47> στείχουσι, μητρὸς οὐδὲν ἐννοούμενοι
<eur. medea. 48> κακῶν: νέα γὰρ φροντὶς οὐκ ἀλγεῖν φιλεῖ.
<eur. medea. 49> παλαιὸν οἴκων κτῆμα δεσποίνης ἐμῆς,
<eur. medea. 50> τί πρὸς πύλαισι τήνδ' ἄγους' ἐρημίαν
<eur. medea. 51> ἕστηκας, αὐτὴ θρεομένη σαυτῇ κακά;
<eur. medea. 52> πῶς σοῦ μόνη Μήδεια λείπεσθαι θέλει;
<eur. medea. 53> τέκνων ὀπαδὲ πρέσβυ τῶν ̓Ιάσονος,
<eur. medea. 54> χρηστοῖσι δούλοις ξυμφορὰ τὰ δεσποτῶν
<eur. medea. 55> κακῶς πίτνοντα, καὶ φρενῶν ἀνθάπτεται.
<eur. medea. 56> ἐγὼ γὰρ ἐς τοῦτ' ἐκβέβηκ' ἀλγηδόνος
<eur. medea. 57> ὥσθ' ἵμερός μ' ὑπῆλθε γῇ τε κοὐρανῷ
<eur. medea. 58> λέξαι μολούσῃ δεῦρο δεσποίνης τύχας.
<eur. medea. 59> οὔπω γὰρ ἡ τάλαινα παύεται γόων;
<eur. medea. 60> ζηλῶ ς': ἐν ἀρχῇ πῆμα κοὐδέπω μεσοῖ.
<eur. medea. 61> ὦ μῶρος, εἰ χρὴ δεσπότας εἰπεῖν τόδε:
<eur. medea. 62> ὡς οὐδὲν οἶδε τῶν νεωτέρων κακῶν.
<eur. medea. 63> τί δ' ἔστιν, ὦ γεραιέ; μὴ φθόνει φράσαι.
<eur. medea. 64> οὐδέν: μετέγνων καὶ τὰ πρόσθ' εἰρημένα.
<eur. medea. 65> μή, πρὸς γενείου, κρύπτε σύνδουλον σέθεν:
<eur. medea. 66> σιγὴν γάρ, εἰ χρή, τῶνδε θήσομαι πέρι.
<eur. medea. 67> ἤκουσά του λέγοντος, οὐ δοκῶν κλύειν,
<eur. medea. 68> πεσσοὺς προσελθών, ἔνθα δὴ παλαίτεροι
<eur. medea. 69> θάσσουσι, σεμνὸν ἀμφὶ Πειρήνης ὕδωρ,
<eur. medea. 70> ὡς τούσδε παῖδας γῆς ἐλᾶν Κορινθίας
<eur. medea. 71> σὺν μητρὶ μέλλοι τῆσδε κοίρανος χθονὸς
<eur. medea. 72> Κρέων. ὁ μέντοι μῦθος εἰ σαφὴς ὅδε
<eur. medea. 73> οὐκ οἶδα: βουλοίμην δ' ἂν οὐκ εἶναι τόδε.
<eur. medea. 74> καὶ ταῦτ' ̓Ιάσων παῖδας ἐξανέξεται
<eur. medea. 75> πάσχοντας, εἰ καὶ μητρὶ διαφορὰν ἔχει;
<eur. medea. 76> παλαιὰ καινῶν λείπεται κηδευμάτων,
<eur. medea. 77> κοὐκ ἔστ' ἐκεῖνος τοῖσδε δώμασιν φίλος.
<eur. medea. 78> ἀπωλόμεσθ' ἄρ', εἰ κακὸν προσοίσομεν
<eur. medea. 79> νέον παλαιῷ , πρὶν τόδ' ἐξηντληκέναι.
<eur. medea. 80> ἀτὰρ σύ γ', οὐ γὰρ καιρὸς εἰδέναι τόδε
<eur. medea. 81> δέσποιναν, ἡσύχαζε καὶ σίγα λόγον.
<eur. medea. 82> ὦ τέκν', ἀκούεθ' οἷος εἰς ὑμᾶς πατήρ;
<eur. medea. 83> ὄλοιτο μὲν μή: δεσπότης γάρ ἐστ' ἐμός:
<eur. medea. 84> ἀτὰρ κακός γ' ὢν ἐς φίλους ἁλίσκεται.
<eur. medea. 85> τίς δ' οὐχὶ θνητῶν; ἄρτι γιγνώσκεις τόδε,
<eur. medea. 86> ὡς πᾶς τις αὑτὸν τοῦ πέλας μᾶλλον φιλεῖ,
<eur. medea. 87> [οἱ μὲν δικαίως, οἱ δὲ καὶ κέρδους χάριν]
<eur. medea. 88> εἰ τούσδε γ' εὐνῆς οὕνεκ' οὐ στέργει πατήρ;
<eur. medea. 89> ἴτ', εὖ γὰρ ἔσται, δωμάτων ἔσω, τέκνα.
<eur. medea. 90> σὺ δ' ὡς μάλιστα τούσδ' ἐρημώσας ἔχε
<eur. medea. 91> καὶ μὴ πέλαζε μητρὶ δυσθυμουμένῃ.
<eur. medea. 92> ἤδη γὰρ εἶδον ὄμμα νιν ταυρουμένην
<eur. medea. 93> τοῖσδ', ὥς τι δρασείουσαν: οὐδὲ παύσεται
<eur. medea. 94> χόλου, σάφ' οἶδα, πρὶν κατασκῆψαί τινι.
<eur. medea. 95> ἐχθρούς γε μέντοι, μὴ φίλους, δράσειέ τι.       （ἔσωθεν）
<eur. medea. 96> ἰώ,
<eur. medea. 97> δύστανος ἐγὼ μελέα τε πόνων,
<eur. medea. 98> ἰώ μοί μοι, πῶς ἂν ὀλοίμαν;
<eur. medea. 99> τόδ' ἐκεῖνο, φίλοι παῖδες: μήτηρ
<eur. medea. 100> κινεῖ κραδίαν, κινεῖ δὲ χόλον.
<eur. medea. 100> σπεύδετε θᾶσσον δώματος εἴσω
<eur. medea. 101> καὶ μὴ πελάσητ' ὄμματος ἐγγὺς
<eur. medea. 102> μηδὲ προσέλθητ', ἀλλὰ φυλάσσεσθ'
<eur. medea. 103> ἄγριον ἦθος στυγεράν τε φύσιν
<eur. medea. 104> φρενὸς αὐθάδους.
<eur. medea. 105> ἴτε νυν, χωρεῖθ' ὡς τάχος εἴσω:
<eur. medea. 106> δῆλον ἀπ' ἀρχῆς ἐξαιρόμενον
<eur. medea. 107> νέφος οἰμωγῆς ὡς τάχ' ἀνάψει
<eur. medea. 108> μείζονι θυμῷ : τί ποτ' ἐργάσεται
<eur. medea. 109> μεγαλόσπλαγχνος δυσκατάπαυστος
<eur. medea. 110> ψυχὴ δηχθεῖσα κακοῖσιν;
<eur. medea. 111> αἰαῖ,
<eur. medea. 112> ἔπαθον τλάμων ἔπαθον μεγάλων
<eur. medea. 113> ἄξι' ὀδυρμῶν. ὦ κατάρατοι
<eur. medea. 114> παῖδες ὄλοισθε στυγερᾶς ματρὸς
<eur. medea. 115> σὺν πατρί, καὶ πᾶς δόμος ἔρροι.
<eur. medea. 115> ἰώ μοί μοι, ἰὼ τλήμων.
<eur. medea. 116> τί δέ σοι παῖδες πατρὸς ἀμπλακίας
<eur. medea. 117> μετέχουσι; τί τούσδ' ἔχθεις; οἴμοι,
<eur. medea. 118> τέκνα, μή τι πάθηθ' ὡς ὑπεραλγῶ.
<eur. medea. 119> δεινὰ τυράννων λήματα καί πως
<eur. medea. 120> ὀλίγ' ἀρχόμενοι, πολλὰ κρατοῦντες
<eur. medea. 121> χαλεπῶς ὀργὰς μεταβάλλουσιν.
<eur. medea. 122> τὸ γὰρ εἰθίσθαι ζῆν ἐπ' ἴσοισιν
<eur. medea. 123> κρεῖσσον: ἐμοὶ γοῦν ἐπὶ μὴ μεγάλοις
<eur. medea. 124> ὀχυρῶς τ' εἴη καταγηράσκειν.
<eur. medea. 125> τῶν γὰρ μετρίων πρῶτα μὲν εἰπεῖν
<eur. medea. 126> τοὔνομα νικᾷ, χρῆσθαί τε μακρῷ
<eur. medea. 127> λῷστα βροτοῖσιν: τὰ δ' ὑπερβάλλοντ'
<eur. medea. 128> οὐδένα καιρὸν δύναται θνητοῖς,
<eur. medea. 129> μείζους δ' ἄτας, ὅταν ὀργισθῇ
<eur. medea. 130> δαίμων οἴκοις, ἀπέδωκεν.
<eur. medea. 131> ἔκλυον φωνάν, ἔκλυον δὲ βοὰν
<eur. medea. 132> τᾶς δυστάνου
<eur. medea. 133> Κολχίδος: οὐδέπω ἤπιος;
<eur. medea. 134> ἀλλ' ὦ γεραιά, λέξον. ἀπ' ἀμφιπόλου
<eur. medea. 135> γὰρ ἔσω μελάθρου βοᾶν
<eur. medea. 136> ἔκλυον, οὐδὲ συνήδομαι, ὦ γύναι, ἄλγεσι
<eur. medea. 137> δώματος, ἐπεί μοι φιλία κέκραται.
<eur. medea. 138> οὐκ εἰσὶ δόμοι: φροῦδα τάδ' ἤδη.
<eur. medea. 140> τὸν μὲν γὰρ ἔχει λέκτρα τυράννων,
<eur. medea. 141> ἡ δ' ἐν θαλάμοις τήκει βιοτὴν
<eur. medea. 142> δέσποινα, φίλων οὐδενὸς οὐδὲν
<eur. medea. 143> παραθαλπομένη φρένα μύθοις.
<eur. medea. 144> αἰαῖ,
<eur. medea. 145> διά μου κεφαλᾶς φλὸξ οὐρανία
<eur. medea. 145> βαίη: τί δέ μοι ζῆν ἔτι κέρδος;
<eur. medea. 146> φεῦ φεῦ: θανάτῳ καταλυσαίμαν
<eur. medea. 147> βιοτὰν στυγερὰν προλιποῦσα.
<eur. medea. 148> ἄιες, ὦ Ζεῦ καὶ γᾶ καὶ φῶς,
<eur. medea. 149> ἀχὰν οἵαν ἁ δύστανος
<eur. medea. 150> μέλπει νύμφα;
<eur. medea. 151> τίς σοί ποτε τᾶς ἀπλά-
<eur. medea. 152> του κοίτας ἔρος, ὦ ματαία;
<eur. medea. 153> σπεύσει θανάτου τελευ-
<eur. medea. 154> τά: μηδὲν τόδε λίσσου.
<eur. medea. 155> εἰ δὲ σὸς πόσις
<eur. medea. 156> καινὰ λέχη σεβί-
<eur. medea. 157> ζει, κείνῳ τόδε μὴ χαράσσου:
<eur. medea. 158> Ζεύς σοι τάδε συνδικήσει.
<eur. medea. 159> μὴ λίαν
<eur. medea. 160> τάκου δυρομένα σὸν εὐνάταν.
<eur. medea. 160> ὦ μεγάλα Θέμι καὶ πότνι' ̓́Αρτεμι,
<eur. medea. 161> λεύσσεθ' ἃ πάσχω, μεγάλοις ὅρκοις
<eur. medea. 162> ἐνδησαμένα τὸν κατάρατον
<eur. medea. 163> πόσιν; ὅν ποτ' ἐγὼ νύμφαν τ' ἐσίδοιμ'
<eur. medea. 164> αὐτοῖς μελάθροις διακναιομένους,
<eur. medea. 165> οἷ' ἐμὲ πρόσθεν τολμῶς' ἀδικεῖν.
<eur. medea. 166> ὦ πάτερ, ὦ πόλις, ὧν κάσιν αἰσχρῶς
<eur. medea. 167> τὸν ἐμὸν κτείνας' ἀπενάσθην.
<eur. medea. 168> κλύεθ' οἷα λέγει κἀπιβοᾶται
<eur. medea. 169> Θέμιν εὐκταίαν Ζηνός, ὃς ὅρκων
<eur. medea. 170> θνητοῖς ταμίας νενόμισται;
<eur. medea. 171> οὐκ ἔστιν ὅπως ἔν τινι μικρῷ
<eur. medea. 172> δέσποινα χόλον καταπαύσει.
<eur. medea. 173> πῶς ἂν ἐς ὄψιν τὰν ἁμετέραν
<eur. medea. 174> ἔλθοι μύθων τ' αὐδαθέντων
<eur. medea. 175> δέξαιτ' ὀμφάν,
<eur. medea. 176> εἴ πως βαρύθυμον ὀρ-
<eur. medea. 177> γὰν καὶ λῆμα φρενῶν μεθείη;
<eur. medea. 178> μήτοι τό γ' ἐμὸν πρόθυ-
<eur. medea. 179> μον φίλοισιν ἀπέστω.
<eur. medea. 180> ἀλλὰ βᾶσά νιν
<eur. medea. 180b> δεῦρο πόρευσον οἴ-
<eur. medea. 181> κων ἔξω: φίλα καὶ τάδ' αὔδα,
<eur. medea. 182> σπεύσασά τι πρὶν κακῶσαι
<eur. medea. 182b> τοὺς ἔσω:
<eur. medea. 183> πένθος γὰρ μεγάλως τόδ' ὁρμᾶται.
<eur. medea. 184> δράσω τάδ': ἀτὰρ φόβος εἰ πείσω
<eur. medea. 185> δέσποιναν ἐμήν:
<eur. medea. 186> μόχθου δὲ χάριν τήνδ' ἐπιδώσω.
<eur. medea. 187> καίτοι τοκάδος δέργμα λεαίνης
<eur. medea. 188> ἀποταυροῦται δμωσίν, ὅταν τις
<eur. medea. 189> μῦθον προφέρων πέλας ὁρμηθῇ.
<eur. medea. 190> σκαιοὺς δὲ λέγων κοὐδέν τι σοφοὺς
<eur. medea. 191> τοὺς πρόσθε βροτοὺς οὐκ ἂν ἁμάρτοις,
<eur. medea. 192> οἵτινες ὕμνους ἐπὶ μὲν θαλίαις
<eur. medea. 193> ἐπί τ' εἰλαπίναις καὶ παρὰ δείπνοις
<eur. medea. 194> ηὕροντο βίῳ τερπνὰς ἀκοάς:
<eur. medea. 195> στυγίους δὲ βροτῶν οὐδεὶς λύπας
<eur. medea. 196> ηὕρετο μούσῃ καὶ πολυχόρδοις
<eur. medea. 197> ᾤδαῖς παύειν, ἐξ ὧν θάνατοι
<eur. medea. 198> δειναί τε τύχαι σφάλλουσι δόμους.
<eur. medea. 199> καίτοι τάδε μὲν κέρδος ἀκεῖσθαι
<eur. medea. 200> μολπαῖσι βροτούς: ἵνα δ' εὔδειπνοι
<eur. medea. 201> δαῖτες, τί μάτην τείνουσι βοήν;
<eur. medea. 202> τὸ παρὸν γὰρ ἔχει τέρψιν ἀφ' αὑτοῦ
<eur. medea. 203> δαιτὸς πλήρωμα βροτοῖσιν.
<eur. medea. 205> ἰαχὰν ἄιον πολύστονον
<eur. medea. 206> γόων, λιγυρὰ δ' ἄχεα μογερὰ
<eur. medea. 207> βοᾷ τὸν ἐν λέχει προδόταν κακόνυμφον:
<eur. medea. 208> θεοκλυτεῖ δ' ἄδικα πάθη
<eur. medea. 209> παθοῦσα τὰν Ζηνὸς ὁρ-
<eur. medea. 210> κίαν Θέμιν, ἅ νιν ἔβασεν
<eur. medea. 210> ̔Ελλάδ' ἐς ἀντίπορον
<eur. medea. 211> δι' ἅλα νύχιον ἐφ' ἁλμυρὰν
<eur. medea. 212> Πόντου κλῇδ' ἀπέρατον.
<eur. medea. 213> Κορίνθιαι γυναῖκες, ἐξῆλθον δόμων
<eur. medea. 215> μή μοί τι μέμψησθ': οἶδα γὰρ πολλοὺς βροτῶν
<eur. medea. 216> σεμνοὺς γεγῶτας, τοὺς μὲν ὀμμάτων ἄπο,
<eur. medea. 217> τοὺς δ' ἐν θυραίοις: οἱ δ' ἀφ' ἡσύχου ποδὸς
<eur. medea. 218> δύσκλειαν ἐκτήσαντο καὶ ῥᾳθυμίαν.
<eur. medea. 219> δίκη γὰρ οὐκ ἔνεστ' ἐν ὀφθαλμοῖς βροτῶν,
<eur. medea. 220> ὅστις πρὶν ἀνδρὸς σπλάγχνον ἐκμαθεῖν σαφῶς
<eur. medea. 221> στυγεῖ δεδορκώς, οὐδὲν ἠδικημένος.
<eur. medea. 222> χρὴ δὲ ξένον μὲν κάρτα προσχωρεῖν πόλει:
<eur. medea. 223> οὐδ' ἀστὸν ᾔνες' ὅστις αὐθάδης γεγὼς
<eur. medea. 224> πικρὸς πολίταις ἐστὶν ἀμαθίας ὕπο.
<eur. medea. 225> ἐμοὶ δ' ἄελπτον πρᾶγμα προσπεσὸν τόδε
<eur. medea. 226> ψυχὴν διέφθαρκ': οἴχομαι δὲ καὶ βίου
<eur. medea. 227> χάριν μεθεῖσα κατθανεῖν χρῄζω, φίλαι.
<eur. medea. 228> ἐν ᾧ γὰρ ἦν μοι πάντα, γιγνώσκω καλῶς,
<eur. medea. 229> κάκιστος ἀνδρῶν ἐκβέβηχ' οὑμὸς πόσις.
<eur. medea. 230> πάντων δ' ὅς' ἔστ' ἔμψυχα καὶ γνώμην ἔχει
<eur. medea. 231> γυναῖκές ἐσμεν ἀθλιώτατον φυτόν:
<eur. medea. 232> ἃς πρῶτα μὲν δεῖ χρημάτων ὑπερβολῇ
<eur. medea. 233> πόσιν πρίασθαι, δεσπότην τε σώματος
<eur. medea. 234> [λαβεῖν: κακοῦ γὰρ τοῦτ' ἔτ' ἄλγιον κακόν].
<eur. medea. 235> κἀν τῷδ' ἀγὼν μέγιστος, ἢ κακὸν λαβεῖν
<eur. medea. 236> ἢ χρηστόν: οὐ γὰρ εὐκλεεῖς ἀπαλλαγαὶ
<eur. medea. 237> γυναιξὶν οὐδ' οἷόν τ' ἀνήνασθαι πόσιν.
<eur. medea. 238> ἐς καινὰ δ' ἤθη καὶ νόμους ἀφιγμένην
<eur. medea. 239> δεῖ μάντιν εἶναι, μὴ μαθοῦσαν οἴκοθεν,
<eur. medea. 240> ὅπως ἄριστα χρήσεται ξυνευνέτῃ.
<eur. medea. 241> κἂν μὲν τάδ' ἡμῖν ἐκπονουμέναισιν εὖ
<eur. medea. 242> πόσις ξυνοικῇ μὴ βίᾳ φέρων ζυγόν,
<eur. medea. 243> ζηλωτὸς αἰών: εἰ δὲ μή, θανεῖν χρεών.
<eur. medea. 244> ἀνὴρ δ', ὅταν τοῖς ἔνδον ἄχθηται ξυνών,
<eur. medea. 245> ἔξω μολὼν ἔπαυσε καρδίαν ἄσης
<eur. medea. 246> [ἢ πρὸς φίλον τιν' ἢ πρὸς ἥλικα τραπείς]:
<eur. medea. 247> ἡμῖν δ' ἀνάγκη πρὸς μίαν ψυχὴν βλέπειν.
<eur. medea. 248> λέγουσι δ' ἡμᾶς ὡς ἀκίνδυνον βίον
<eur. medea. 249> ζῶμεν κατ' οἴκους, οἱ δὲ μάρνανται δορί,
<eur. medea. 250> κακῶς φρονοῦντες: ὡς τρὶς ἂν παρ' ἀσπίδα
<eur. medea. 251> στῆναι θέλοιμ' ἂν μᾶλλον ἢ τεκεῖν ἅπαξ.
<eur. medea. 252> ἀλλ' οὐ γὰρ αὑτὸς πρὸς σὲ κἄμ' ἥκει λόγος:
<eur. medea. 253> σοὶ μὲν πόλις θ' ἥδ' ἐστὶ καὶ πατρὸς δόμοι
<eur. medea. 254> βίου τ' ὄνησις καὶ φίλων συνουσία,
<eur. medea. 255> ἐγὼ δ' ἔρημος ἄπολις οὖς' ὑβρίζομαι
<eur. medea. 256> πρὸς ἀνδρός, ἐκ γῆς βαρβάρου λελῃσμένη,
<eur. medea. 257> οὐ μητέρ', οὐκ ἀδελφόν, οὐχὶ συγγενῆ
<eur. medea. 258> μεθορμίσασθαι τῆσδ' ἔχουσα συμφορᾶς.
<eur. medea. 259> τοσοῦτον οὖν σου τυγχάνειν βουλήσομαι,
<eur. medea. 260> ἤν μοι πόρος τις μηχανή τ' ἐξευρεθῇ
<eur. medea. 261> πόσιν δίκην τῶνδ' ἀντιτείσασθαι κακῶν
<eur. medea. 262> [τὸν δόντα τ' αὐτῷ θυγατέρ' ἥ τ' ἐγήματο],
<eur. medea. 263> σιγᾶν. γυνὴ γὰρ τἄλλα μὲν φόβου πλέα
<eur. medea. 264> κακή τ' ἐς ἀλκὴν καὶ σίδηρον εἰσορᾶν:
<eur. medea. 265> ὅταν δ' ἐς εὐνὴν ἠδικημένη κυρῇ,
<eur. medea. 266> οὐκ ἔστιν ἄλλη φρὴν μιαιφονωτέρα.
<eur. medea. 267> δράσω τάδ': ἐνδίκως γὰρ ἐκτείσῃ πόσιν,
<eur. medea. 268> Μήδεια. πενθεῖν δ' οὔ σε θαυμάζω τύχας.
<eur. medea. 269> ὁρῶ δὲ καὶ Κρέοντα, τῆσδ' ἄνακτα γῆς,
<eur. medea. 270> στείχοντα, καινῶν ἄγγελον βουλευμάτων.
<eur. medea. 271> σὲ τὴν σκυθρωπὸν καὶ πόσει θυμουμένην,
<eur. medea. 272> Μήδει', ἀνεῖπον τῆσδε γῆς ἔξω περᾶν
<eur. medea. 273> φυγάδα, λαβοῦσαν δισσὰ σὺν σαυτῇ τέκνα,
<eur. medea. 274> καὶ μή τι μέλλειν: ὡς ἐγὼ βραβεὺς λόγου
<eur. medea. 275> τοῦδ' εἰμί, κοὐκ ἄπειμι πρὸς δόμους πάλιν
<eur. medea. 276> πρὶν ἄν σε γαίας τερμόνων ἔξω βάλω.
<eur. medea. 277> αἰαῖ: πανώλης ἡ τάλαιν' ἀπόλλυμαι:
<eur. medea. 278> ἐχθροὶ γὰρ ἐξιᾶσι πάντα δὴ κάλων,
<eur. medea. 279> κοὐκ ἔστιν ἄτης εὐπρόσοιστος ἔκβασις.
<eur. medea. 280> ἐρήσομαι δὲ καὶ κακῶς πάσχους' ὅμως:
<eur. medea. 281> τίνος μ' ἕκατι γῆς ἀποστέλλεις, Κρέον;
<eur. medea. 282> δέδοικά ς' （οὐδὲν δεῖ παραμπίσχειν λόγους）
<eur. medea. 283> μή μοί τι δράσῃς παῖδ' ἀνήκεστον κακόν.
<eur. medea. 284> συμβάλλεται δὲ πολλὰ τοῦδε δείγματα:
<eur. medea. 285> σοφὴ πέφυκας καὶ κακῶν πολλῶν ἴδρις,
<eur. medea. 286> λυπῇ δὲ λέκτρων ἀνδρὸς ἐστερημένη.
<eur. medea. 287> κλύω δ' ἀπειλεῖν ς', ὡς ἀπαγγέλλουσί μοι,
<eur. medea. 288> τὸν δόντα καὶ γήμαντα καὶ γαμουμένην
<eur. medea. 289> δράσειν τι. ταῦτ' οὖν πρὶν παθεῖν φυλάξομαι.
<eur. medea. 290> κρεῖσσον δέ μοι νῦν πρός ς' ἀπεχθέσθαι, γύναι,
<eur. medea. 291> ἢ μαλθακισθένθ' ὕστερον μεταστένειν.
<eur. medea. 292> φεῦ φεῦ.
<eur. medea. 293> οὐ νῦν με πρῶτον ἀλλὰ πολλάκις, Κρέον,
<eur. medea. 294> ἔβλαψε δόξα μεγάλα τ' εἴργασται κακά.
<eur. medea. 295> χρὴ δ' οὔποθ' ὅστις ἀρτίφρων πέφυκ' ἀνὴρ
<eur. medea. 295> παῖδας περισσῶς ἐκδιδάσκεσθαι σοφούς:
<eur. medea. 296> χωρὶς γὰρ ἄλλης ἧς ἔχουσιν ἀργίας
<eur. medea. 297> φθόνον πρὸς ἀστῶν ἀλφάνουσι δυσμενῆ.
<eur. medea. 298> σκαιοῖσι μὲν γὰρ καινὰ προσφέρων σοφὰ
<eur. medea. 299> δόξεις ἀχρεῖος κοὐ σοφὸς πεφυκέναι:
<eur. medea. 300> τῶν δ' αὖ δοκούντων εἰδέναι τι ποικίλον
<eur. medea. 301> κρείσσων νομισθεὶς ἐν πόλει λυπρὸς φανῇ.
<eur. medea. 302> ἐγὼ δὲ καὐτὴ τῆσδε κοινωνῶ τύχης:
<eur. medea. 303> σοφὴ γὰρ οὖσα, τοῖς μέν εἰμ' ἐπίφθονος,
<eur. medea. 304> [τοῖς δ' ἡσυχαία, τοῖς δὲ θατέρου τρόπου,
<eur. medea. 305> τοῖς δ' αὖ προσάντης: εἰμὶ δ' οὐκ ἄγαν σοφή,]
<eur. medea. 306> σὺ δ' αὖ φοβῇ με: μὴ τί πλημμελὲς πάθῃς;
<eur. medea. 307> οὐχ ὧδ' ἔχει μοι, μὴ τρέσῃς ἡμᾶς, Κρέον,
<eur. medea. 308> ὥστ' ἐς τυράννους ἄνδρας ἐξαμαρτάνειν.
<eur. medea. 309> σὺ γὰρ τί μ' ἠδίκηκας; ἐξέδου κόρην
<eur. medea. 310> ὅτῳ σε θυμὸς ἦγεν. ἀλλ' ἐμὸν πόσιν
<eur. medea. 311> μισῶ: σὺ δ', οἶμαι, σωφρονῶν ἔδρας τάδε.
<eur. medea. 312> καὶ νῦν τὸ μὲν σὸν οὐ φθονῶ καλῶς ἔχειν:
<eur. medea. 313> νυμφεύετ', εὖ πράσσοιτε: τήνδε δὲ χθόνα
<eur. medea. 314> ἐᾶτέ μ' οἰκεῖν. καὶ γὰρ ἠδικημένοι
<eur. medea. 315> σιγησόμεσθα, κρεισσόνων νικώμενοι.
<eur. medea. 316> λέγεις ἀκοῦσαι μαλθάκ', ἀλλ' ἔσω φρενῶν
<eur. medea. 317> ὀρρωδία μοι μή τι βουλεύσῃς κακόν,
<eur. medea. 318> τοσῷδε δ' ἧσσον ἢ πάρος πέποιθά σοι:
<eur. medea. 319> γυνὴ γὰρ ὀξύθυμος, ὡς δ' αὔτως ἀνήρ,
<eur. medea. 320> ῥᾴων φυλάσσειν ἢ σιωπηλὸς σοφή.
<eur. medea. 321> ἀλλ' ἔξιθ' ὡς τάχιστα, μὴ λόγους λέγε:
<eur. medea. 322> ὡς ταῦτ' ἄραρε, κοὐκ ἔχεις τέχνην ὅπως
<eur. medea. 323> μενεῖς παρ' ἡμῖν οὖσα δυσμενὴς ἐμοί.
<eur. medea. 324> μή, πρός σε γονάτων τῆς τε νεογάμου κόρης.
<eur. medea. 325> λόγους ἀναλοῖς: οὐ γὰρ ἂν πείσαις ποτέ.
<eur. medea. 326> ἀλλ' ἐξελᾷς με κοὐδὲν αἰδέσῃ λιτάς;
<eur. medea. 327> φιλῶ γὰρ οὐ σὲ μᾶλλον ἢ δόμους ἐμούς.
<eur. medea. 328> ὦ πατρίς, ὥς σου κάρτα νῦν μνείαν ἔχω.
<eur. medea. 329> πλὴν γὰρ τέκνων ἔμοιγε φίλτατον πολύ.
<eur. medea. 330> φεῦ φεῦ, βροτοῖς ἔρωτες ὡς κακὸν μέγα.
<eur. medea. 331> ὅπως ἄν, οἶμαι, καὶ παραστῶσιν τύχαι.
<eur. medea. 332> Ζεῦ, μὴ λάθοι σε τῶνδ' ὃς αἴτιος κακῶν.
<eur. medea. 333> ἕρπ', ὦ ματαία, καί μ' ἀπάλλαξον πόνων.
<eur. medea. 334> πονοῦμεν ἡμεῖς κοὐ πόνων κεχρήμεθα.
<eur. medea. 335> τάχ' ἐξ ὀπαδῶν χειρὸς ὠσθήσῃ βίᾳ.
<eur. medea. 336> μὴ δῆτα τοῦτό γ', ἀλλά ς' ἄντομαι, Κρέον.
<eur. medea. 337> ὄχλον παρέξεις, ὡς ἔοικας, ὦ γύναι.
<eur. medea. 338> φευξούμεθ': οὐ τοῦθ' ἱκέτευσα σοῦ τυχεῖν.
<eur. medea. 339> τί δαὶ βιάζῃ κοὐκ ἀπαλλάσσῃ χερός;
<eur. medea. 340> μίαν με μεῖναι τήνδ' ἔασον ἡμέραν
<eur. medea. 341> καὶ ξυμπερᾶναι φροντίδ' ᾗ φευξούμεθα,
<eur. medea. 342> παισίν τ' ἀφορμὴν τοῖς ἐμοῖς, ἐπεὶ πατὴρ
<eur. medea. 343> οὐδὲν προτιμᾷ, μηχανήσασθαί τινα.
<eur. medea. 344> οἴκτιρε δ' αὐτούς: καὶ σύ τοι παίδων πατὴρ
<eur. medea. 345> πέφυκας: εἰκὸς δέ σφιν εὔνοιάν ς' ἔχειν.
<eur. medea. 346> τοὐμοῦ γὰρ οὔ μοι φροντίς, εἰ φευξούμεθα,
<eur. medea. 347> κείνους δὲ κλαίω συμφορᾷ κεχρημένους.
<eur. medea. 348> ἥκιστα τοὐμὸν λῆμ' ἔφυ τυραννικόν,
<eur. medea. 349> αἰδούμενος δὲ πολλὰ δὴ διέφθορα:
<eur. medea. 350> καὶ νῦν ὁρῶ μὲν ἐξαμαρτάνων, γύναι,
<eur. medea. 351> ὅμως δὲ τεύξῃ τοῦδε. προυννέπω δέ σοι,
<eur. medea. 352> εἴ ς' ἡ 'πιοῦσα λαμπὰς ὄψεται θεοῦ
<eur. medea. 353> καὶ παῖδας ἐντὸς τῆσδε τερμόνων χθονός,
<eur. medea. 354> θανῇ: λέλεκται μῦθος ἀψευδὴς ὅδε.
<eur. medea. 355> νῦν δ', εἰ μένειν δεῖ, μίμν' ἐφ' ἡμέραν μίαν:
<eur. medea. 356> οὐ γάρ τι δράσεις δεινὸν ὧν φόβος μ' ἔχει.
<eur. medea. 357> [δύστανε γύναι,]
<eur. medea. 358> φεῦ φεῦ, μελέα τῶν σῶν ἀχέων.
<eur. medea. 359> ποῖ ποτε τρέψῃ; τίνα προξενίαν
<eur. medea. 360> ἢ δόμον ἢ χθόνα σωτῆρα κακῶν
<eur. medea. 361> ἐξευρήσεις; ὡς εἰς ἄπορόν σε κλύδωνα θεός,
<eur. medea. 362> Μήδεια, κακῶν ἐπόρευσεν.
<eur. medea. 363> κακῶς πέπρακται πανταχῇ: τίς ἀντερεῖ;
<eur. medea. 365> ἀλλ' οὔτι ταύτῃ ταῦτα, μὴ δοκεῖτέ πω,
<eur. medea. 366> μέλλει τελευτᾶν εἴ τι τῇ τέχνῃ σθένω. 
<eur. medea. 367> ἔτ' εἴς' ἀγῶνες τοῖς νεωστὶ νυμφίοις
<eur. medea. 368> καὶ τοῖσι κηδεύσασιν οὐ σμικροὶ πόνοι.
<eur. medea. 369> δοκεῖς γὰρ ἄν με τόνδε θωπεῦσαί ποτε
<eur. medea. 370> εἰ μή τι κερδαίνουσαν ἢ τεχνωμένην;
<eur. medea. 370> οὐδ' ἂν προσεῖπον οὐδ' ἂν ἡψάμην χεροῖν.
<eur. medea. 371> ὁ δ' ἐς τοσοῦτον μωρίας ἀφίκετο,
<eur. medea. 372> ὥστ', ἐξὸν αὐτῷ τἄμ' ἑλεῖν βουλεύματα
<eur. medea. 373> γῆς ἐκβαλόντι, τήνδ' ἐφῆκεν ἡμέραν
<eur. medea. 374> μεῖναί μ', ἐν ᾗ τρεῖς τῶν ἐμῶν ἐχθρῶν νεκροὺς
<eur. medea. 375> θήσω, πατέρα τε καὶ κόρην πόσιν τ' ἐμόν.
<eur. medea. 376> πολλὰς δ' ἔχουσα θανασίμους αὐτοῖς ὁδούς,
<eur. medea. 377> οὐκ οἶδ' ὁποίᾳ πρῶτον ἐγχειρῶ, φίλαι:
<eur. medea. 378> πότερον ὑφάψω δῶμα νυμφικὸν πυρί,
<eur. medea. 379> [ἢ θηκτὸν ὤσω φάσγανον δι' ἥπατος,]
<eur. medea. 380> σιγῇ δόμους ἐσβᾶς', ἵν' ἔστρωται λέχος;
<eur. medea. 381> ἀλλ' ἕν τί μοι πρόσαντες: εἰ ληφθήσομαι
<eur. medea. 382> δόμους ὑπερβαίνουσα καὶ τεχνωμένη,
<eur. medea. 383> θανοῦσα θήσω τοῖς ἐμοῖς ἐχθροῖς γέλων.
<eur. medea. 384> κράτιστα τὴν εὐθεῖαν, ᾗ πεφύκαμεν
<eur. medea. 385> σοφοὶ μάλιστα, φαρμάκοις αὐτοὺς ἑλεῖν.
<eur. medea. 386> εἶἑν: καὶ δὴ τεθνᾶσι: τίς με δέξεται πόλις;
<eur. medea. 387> τίς γῆν ἄσυλον καὶ δόμους ἐχεγγύους
<eur. medea. 388> ξένος παρασχὼν ῥύσεται τοὐμὸν δέμας;
<eur. medea. 389> οὐκ ἔστι. μείνας' οὖν ἔτι σμικρὸν χρόνον,
<eur. medea. 390> ἢν μέν τις ἡμῖν πύργος ἀσφαλὴς φανῇ,
<eur. medea. 391> δόλῳ μέτειμι τόνδε καὶ σιγῇ φόνον:
<eur. medea. 392> ἢν δ' ἐξελαύνῃ ξυμφορά μ' ἀμήχανος,
<eur. medea. 393> αὐτὴ ξίφος λαβοῦσα, κεἰ μέλλω θανεῖν,
<eur. medea. 394> κτενῶ σφε, τόλμης δ' εἶμι πρὸς τὸ καρτερόν.
<eur. medea. 395> οὐ γὰρ μὰ τὴν δέσποιναν ἣν ἐγὼ σέβω
<eur. medea. 396> μάλιστα πάντων καὶ ξυνεργὸν εἱλόμην,
<eur. medea. 397> ̔Εκάτην, μυχοῖς ναίουσαν ἑστίας ἐμῆς,
<eur. medea. 398> χαίρων τις αὐτῶν τοὐμὸν ἀλγυνεῖ κέαρ.
<eur. medea. 399> πικροὺς δ' ἐγώ σφιν καὶ λυγροὺς θήσω γάμους,
<eur. medea. 400> πικρὸν δὲ κῆδος καὶ φυγὰς ἐμὰς χθονός.
<eur. medea. 401> ἀλλ' εἶα φείδου μηδὲν ὧν ἐπίστασαι,
<eur. medea. 402> Μήδεια, βουλεύουσα καὶ τεχνωμένη:
<eur. medea. 403> ἕρπ' ἐς τὸ δεινόν: νῦν ἀγὼν εὐψυχίας.
<eur. medea. 404> ὁρᾷς ἃ πάσχεις; οὐ γέλωτα δεῖ ς' ὀφλεῖν
<eur. medea. 405> τοῖς Σισυφείοις τοῖσδ' ̓Ιάσονος γάμοις,
<eur. medea. 406> γεγῶσαν ἐσθλοῦ πατρὸς ̔Ηλίου τ' ἄπο.
<eur. medea. 407> ἐπίστασαι δέ: πρὸς δὲ καὶ πεφύκαμεν
<eur. medea. 408> γυναῖκες, ἐς μὲν ἔσθλ' ἀμηχανώταται,
<eur. medea. 409> κακῶν δὲ πάντων τέκτονες σοφώταται.
<eur. medea. 410> ἄνω ποταμῶν ἱερῶν χωροῦσι παγαί,
<eur. medea. 411> καὶ δίκα καὶ πάντα πάλιν στρέφεται:
<eur. medea. 412> ἀνδράσι μὲν δόλιαι βουλαί, θεῶν δ'
<eur. medea. 413> οὐκέτι πίστις ἄραρεν.
<eur. medea. 415> τὰν δ' ἐμὰν εὔκλειαν ἔχειν βιοτὰν στρέψουσι φᾶμαι:
<eur. medea. 416> ἔρχεται τιμὰ γυναικείῳ γένει:
<eur. medea. 417> οὐκέτι δυσκέλαδος
<eur. medea. 420> φάμα γυναῖκας ἕξει.
<eur. medea. 421> μοῦσαι δὲ παλαιγενέων λήξους' ἀοιδῶν
<eur. medea. 422> τὰν ἐμὰν ὑμνεῦσαι ἀπιστοσύναν.
<eur. medea. 423> οὐ γὰρ ἐν ἁμετέρᾳ γνώμᾳ λύρας
<eur. medea. 425> ὤπασε θέσπιν ἀοιδὰν
<eur. medea. 426> Φοῖβος ἁγήτωρ μελέων: ἐπεὶ ἀντάχης' ἂν ὕμνον
<eur. medea. 427> ἀρσένων γέννᾳ. μακρὸς δ' αἰὼν ἔχει
<eur. medea. 428> πολλὰ μὲν ἁμετέραν
<eur. medea. 430> ἀνδρῶν τε μοῖραν εἰπεῖν.
<eur. medea. 431> σὺ δ' ἐκ μὲν οἴκων πατρίων ἔπλευσας
<eur. medea. 432> μαινομένᾳ κραδίᾳ διδύμους ὁρίσασα Πόν-
<eur. medea. 435> του πέτρας: ἐπὶ δὲ ξένᾳ
<eur. medea. 436> ναίεις χθονί, τᾶς ἀνάν-
<eur. medea. 437> δρου κοίτας ὀλέσασα λέκτρον,
<eur. medea. 438> τάλαινα, φυγὰς δὲ χώ-
<eur. medea. 438b> ρας ἄτιμος ἐλαύνῃ.
<eur. medea. 439> βέβακε δ' ὅρκων χάρις, οὐδ' ἔτ' αἰδὼς
<eur. medea. 440> ̔Ελλάδι τᾷ μεγάλᾳ μένει, αἰθερία δ' ἀνέ-
<eur. medea. 441> πτα. σοὶ δ' οὔτε πατρὸς δόμοι,
<eur. medea. 442> δύστανε, μεθορμίσα-
<eur. medea. 443> σθαι μόχθων πάρα, σῶν τε λέκτρων
<eur. medea. 444> ἄλλα βασίλεια κρείς-
<eur. medea. 445> σων δόμοισιν ἐπέστα.
<eur. medea. 446> οὐ νῦν κατεῖδον πρῶτον ἀλλὰ πολλάκις
<eur. medea. 447> τραχεῖαν ὀργὴν ὡς ἀμήχανον κακόν.
<eur. medea. 448> σοὶ γὰρ παρὸν γῆν τήνδε καὶ δόμους ἔχειν
<eur. medea. 449> κούφως φερούσῃ κρεισσόνων βουλεύματα,
<eur. medea. 450> λόγων ματαίων οὕνεκ' ἐκπεσῇ χθονός.
<eur. medea. 451> κἀμοὶ μὲν οὐδὲν πρᾶγμα: μὴ παύσῃ ποτὲ
<eur. medea. 452> λέγους' ̓Ιάσον' ὡς κάκιστός ἐστ' ἀνήρ.
<eur. medea. 453> ἃ δ' ἐς τυράννους ἐστί σοι λελεγμένα,
<eur. medea. 454> πᾶν κέρδος ἡγοῦ ζημιουμένη φυγῇ.
<eur. medea. 455> κἀγὼ μὲν αἰεὶ βασιλέων θυμουμένων
<eur. medea. 456> ὀργὰς ἀφῄρουν καί ς' ἐβουλόμην μένειν:
<eur. medea. 457> σὺ δ' οὐκ ἀνίεις μωρίας, λέγους' ἀεὶ
<eur. medea. 458> κακῶς τυράννους: τοιγὰρ ἐκπεσῇ χθονός.
<eur. medea. 459> ὅμως δὲ κἀκ τῶνδ' οὐκ ἀπειρηκὼς φίλοις
<eur. medea. 460> ἥκω, τὸ σὸν δὲ προσκοπούμενος, γύναι,
<eur. medea. 461> ὡς μήτ' ἀχρήμων σὺν τέκνοισιν ἐκπέσῃς
<eur. medea. 462> μήτ' ἐνδεής του: πόλλ' ἐφέλκεται φυγὴ
<eur. medea. 463> κακὰ ξὺν αὑτῇ. καὶ γὰρ εἰ σύ με στυγεῖς,
<eur. medea. 464> οὐκ ἂν δυναίμην σοὶ κακῶς φρονεῖν ποτε.
<eur. medea. 465> ὦ παγκάκιστε, τοῦτο γάρ ς' εἰπεῖν ἔχω
<eur. medea. 466> γλώσσῃ μέγιστον εἰς ἀνανδρίαν κακόν,
<eur. medea. 467> ἦλθες πρὸς ἡμᾶς, ἦλθες ἔχθιστος γεγώς
<eur. medea. 468> [θεοῖς τε κἀμοὶ παντί τ' ἀνθρώπων γένει];
<eur. medea. 469> οὔτοι θράσος τόδ' ἐστὶν οὐδ' εὐτολμία,
<eur. medea. 470> φίλους κακῶς δράσαντ' ἐναντίον βλέπειν,
<eur. medea. 471> ἀλλ' ἡ μεγίστη τῶν ἐν ἀνθρώποις νόσων
<eur. medea. 472> πασῶν, ἀναίδει'. εὖ δ' ἐποίησας μολών:
<eur. medea. 473> ἐγώ τε γὰρ λέξασα κουφισθήσομαι
<eur. medea. 474> ψυχὴν κακῶς σὲ καὶ σὺ λυπήσῃ κλύων.
<eur. medea. 475> ἐκ τῶν δὲ πρώτων πρῶτον ἄρξομαι λέγειν:
<eur. medea. 476> ἔσωσά ς', ὡς ἴσασιν ̔Ελλήνων ὅσοι
<eur. medea. 477> ταὐτὸν συνεισέβησαν ̓Αργῷον σκάφος,
<eur. medea. 478> πεμφθέντα ταύρων πυρπνόων ἐπιστάτην
<eur. medea. 479> ζεύγλαισι καὶ σπεροῦντα θανάσιμον γύην:
<eur. medea. 480> δράκοντά θ', ὃς πάγχρυσον ἀμπέχων δέρος
<eur. medea. 481> σπείραις ἔσῳζε πολυπλόκοις ἄυπνος ὤν,
<eur. medea. 482> κτείνας' ἀνέσχον σοὶ φάος σωτήριον.
<eur. medea. 483> αὐτὴ δὲ πατέρα καὶ δόμους προδοῦς' ἐμοὺς
<eur. medea. 484> τὴν Πηλιῶτιν εἰς ̓Ιωλκὸν ἱκόμην
<eur. medea. 485> σὺν σοί, πρόθυμος μᾶλλον ἢ σοφωτέρα:
<eur. medea. 486> Πελίαν τ' ἀπέκτειν', ὥσπερ ἄλγιστον θανεῖν,
<eur. medea. 487> παίδων ὕπ' αὐτοῦ, πάντα τ' ἐξεῖλον δόμον.
<eur. medea. 488> καὶ ταῦθ' ὑφ' ἡμῶν, ὦ κάκιστ' ἀνδρῶν, παθὼν
<eur. medea. 489> προύδωκας ἡμᾶς, καινὰ δ' ἐκτήσω λέχη,
<eur. medea. 490> παίδων γεγώτων: εἰ γὰρ ἦσθ' ἄπαις ἔτι,
<eur. medea. 491> συγγνώστ' ἂν ἦν σοι τοῦδ' ἐρασθῆναι λέχους.
<eur. medea. 492> ὅρκων δὲ φρούδη πίστις, οὐδ' ἔχω μαθεῖν
<eur. medea. 493> εἰ θεοὺς νομίζεις τοὺς τότ' οὐκ ἄρχειν ἔτι
<eur. medea. 494> ἢ καινὰ κεῖσθαι θέσμι' ἀνθρώποις τὰ νῦν,
<eur. medea. 495> ἐπεὶ σύνοισθά γ' εἰς ἔμ' οὐκ εὔορκος ὤν.
<eur. medea. 496> φεῦ δεξιὰ χείρ, ἧς σὺ πόλλ' ἐλαμβάνου
<eur. medea. 497> καὶ τῶνδε γονάτων, ὡς μάτην κεχρῴσμεθα
<eur. medea. 498> κακοῦ πρὸς ἀνδρός, ἐλπίδων δ' ἡμάρτομεν.
<eur. medea. 499> ἄγ', ὡς φίλῳ γὰρ ὄντι σοι κοινώσομαι
<eur. medea. 500> （δοκοῦσα μὲν τί πρός γε σοῦ πράξειν καλῶς;
<eur. medea. 501> ὅμως δ', ἐρωτηθεὶς γὰρ αἰσχίων φανῇ）:
<eur. medea. 502> νῦν ποῖ τράπωμαι; πότερα πρὸς πατρὸς δόμους,
<eur. medea. 503> οὓς σοὶ προδοῦσα καὶ πάτραν ἀφικόμην;
<eur. medea. 504> ἢ πρὸς ταλαίνας Πελιάδας; καλῶς γ' ἂν οὖν
<eur. medea. 505> δέξαιντό μ' οἴκοις ὧν πατέρα κατέκτανον.
<eur. medea. 506> ἔχει γὰρ οὕτω: τοῖς μὲν οἴκοθεν φίλοις
<eur. medea. 507> ἐχθρὰ καθέστηχ', οὓς δέ μ' οὐκ ἐχρῆν κακῶς
<eur. medea. 508> δρᾶν, σοὶ χάριν φέρουσα πολεμίους ἔχω.
<eur. medea. 509> τοιγάρ με πολλαῖς μακαρίαν ̔Ελληνίδων
<eur. medea. 510> ἔθηκας ἀντὶ τῶνδε: θαυμαστὸν δέ σε
<eur. medea. 511> ἔχω πόσιν καὶ πιστὸν ἡ τάλαιν' ἐγώ,
<eur. medea. 512> εἰ φεύξομαί γε γαῖαν ἐκβεβλημένη,
<eur. medea. 513> φίλων ἔρημος, σὺν τέκνοις μόνη μόνοις:
<eur. medea. 514> καλόν γ' ὄνειδος τῷ νεωστὶ νυμφίῳ,
<eur. medea. 515> πτωχοὺς ἀλᾶσθαι παῖδας ἥ τ' ἔσωσά σε.
<eur. medea. 516> ὦ Ζεῦ, τί δὴ χρυσοῦ μὲν ὃς κίβδηλος ᾖ
<eur. medea. 517> τεκμήρι' ἀνθρώποισιν ὤπασας σαφῆ,
<eur. medea. 518> ἀνδρῶν δ' ὅτῳ χρὴ τὸν κακὸν διειδέναι
<eur. medea. 519> οὐδεὶς χαρακτὴρ ἐμπέφυκε σώματι;
<eur. medea. 520> δεινή τις ὀργὴ καὶ δυσίατος πέλει,
<eur. medea. 521> ὅταν φίλοι φίλοισι συμβάλως' ἔριν.
<eur. medea. 522> δεῖ μ', ὡς ἔοικε, μὴ κακὸν φῦναι λέγειν,
<eur. medea. 523> ἀλλ' ὥστε ναὸς κεδνὸν οἰακοστρόφον
<eur. medea. 524> ἄκροισι λαίφους κρασπέδοις ὑπεκδραμεῖν
<eur. medea. 525> τὴν σὴν στόμαργον, ὦ γύναι, γλωσσαλγίαν.
<eur. medea. 526> ἐγὼ δ', ἐπειδὴ καὶ λίαν πυργοῖς χάριν,
<eur. medea. 527> Κύπριν νομίζω τῆς ἐμῆς ναυκληρίας
<eur. medea. 528> σώτειραν εἶναι θεῶν τε κἀνθρώπων μόνην.
<eur. medea. 529> σοὶ δ' ἔστι μὲν νοῦς λεπτός — ἀλλ' ἐπίφθονος
<eur. medea. 530> λόγος διελθεῖν, ὡς ̓́Ερως ς' ἠνάγκασεν
<eur. medea. 531> τόξοις ἀφύκτοις τοὐμὸν ἐκσῶσαι δέμας.
<eur. medea. 532> ἀλλ' οὐκ ἀκριβῶς αὐτὸ θήσομαι λίαν:
<eur. medea. 533> ὅπῃ γὰρ οὖν ὤνησας οὐ κακῶς ἔχει.
<eur. medea. 534> μείζω γε μέντοι τῆς ἐμῆς σωτηρίας
<eur. medea. 535> εἴληφας ἢ δέδωκας, ὡς ἐγὼ φράσω.
<eur. medea. 536> πρῶτον μὲν ̔Ελλάδ' ἀντὶ βαρβάρου χθονὸς
<eur. medea. 537> γαῖαν κατοικεῖς καὶ δίκην ἐπίστασαι
<eur. medea. 538> νόμοις τε χρῆσθαι μὴ πρὸς ἰσχύος χάριν:
<eur. medea. 539> πάντες δέ ς' ᾔσθοντ' οὖσαν ̔́Ελληνες σοφὴν
<eur. medea. 540> καὶ δόξαν ἔσχες: εἰ δὲ γῆς ἐπ' ἐσχάτοις
<eur. medea. 541> ὅροισιν ᾤκεις, οὐκ ἂν ἦν λόγος σέθεν.
<eur. medea. 542> εἴη δ' ἔμοιγε μήτε χρυσὸς ἐν δόμοις
<eur. medea. 543> μήτ' ̓Ορφέως κάλλιον ὑμνῆσαι μέλος,
<eur. medea. 544> εἰ μὴ 'πίσημος ἡ τύχη γένοιτό μοι.
<eur. medea. 545> τοσαῦτα μέν σοι τῶν ἐμῶν πόνων πέρι
<eur. medea. 546> ἔλεξ': ἅμιλλαν γὰρ σὺ προύθηκας λόγων.
<eur. medea. 547> ἃ δ' ἐς γάμους μοι βασιλικοὺς ὠνείδισας,
<eur. medea. 548> ἐν τῷδε δείξω πρῶτα μὲν σοφὸς γεγώς,
<eur. medea. 549> ἔπειτα σώφρων, εἶτα σοὶ μέγας φίλος
<eur. medea. 550> καὶ παισὶ τοῖς ἐμοῖσιν — ἀλλ' ἔχ' ἥσυχος.
<eur. medea. 551> ἐπεὶ μετέστην δεῦρ' ̓Ιωλκίας χθονὸς
<eur. medea. 552> πολλὰς ἐφέλκων συμφορὰς ἀμηχάνους,
<eur. medea. 553> τί τοῦδ' ἂν εὕρημ' ηὗρον εὐτυχέστερον
<eur. medea. 554> ἢ παῖδα γῆμαι βασιλέως φυγὰς γεγώς;
<eur. medea. 555> οὐχ, ᾗ σὺ κνίζῃ, σὸν μὲν ἐχθαίρων λέχος
<eur. medea. 556> καινῆς δὲ νύμφης ἱμέρῳ πεπληγμένος
<eur. medea. 557> οὐδ' εἰς ἅμιλλαν πολύτεκνον σπουδὴν ἔχων:
<eur. medea. 558> ἅλις γὰρ οἱ γεγῶτες οὐδὲ μέμφομαι:
<eur. medea. 559> ἀλλ' ὡς, τὸ μὲν μέγιστον, οἰκοῖμεν καλῶς
<eur. medea. 560> καὶ μὴ σπανιζοίμεσθα, γιγνώσκων ὅτι
<eur. medea. 561> πένητα φεύγει πᾶς τις ἐκποδὼν φίλον,
<eur. medea. 562> παῖδας δὲ θρέψαιμ' ἀξίως δόμων ἐμῶν
<eur. medea. 563> σπείρας τ' ἀδελφοὺς τοῖσιν ἐκ σέθεν τέκνοις
<eur. medea. 564> ἐς ταὐτὸ θείην, καὶ ξυναρτήσας γένος
<eur. medea. 565> εὐδαιμονοίην. σοί τε γὰρ παίδων τί δεῖ;
<eur. medea. 566> ἐμοί τε λύει τοῖσι μέλλουσιν τέκνοις
<eur. medea. 567> τὰ ζῶντ' ὀνῆσαι. μῶν βεβούλευμαι κακῶς;
<eur. medea. 568> οὐδ' ἂν σὺ φαίης, εἴ σε μὴ κνίζοι λέχος.
<eur. medea. 569> ἀλλ' ἐς τοσοῦτον ἥκεθ' ὥστ' ὀρθουμένης
<eur. medea. 570> εὐνῆς γυναῖκες πάντ' ἔχειν νομίζετε,
<eur. medea. 571> ἢν δ' αὖ γένηται ξυμφορά τις ἐς λέχος,
<eur. medea. 572> τὰ λῷστα καὶ κάλλιστα πολεμιώτατα
<eur. medea. 573> τίθεσθε. χρῆν τἄρ' ἄλλοθέν ποθεν βροτοὺς
<eur. medea. 574> παῖδας τεκνοῦσθαι, θῆλυ δ' οὐκ εἶναι γένος:
<eur. medea. 575> χοὔτως ἂν οὐκ ἦν οὐδὲν ἀνθρώποις κακόν.
<eur. medea. 576> ̓Ιᾶσον, εὖ μὲν τούσδ' ἐκόσμησας λόγους:
<eur. medea. 577> ὅμως δ' ἔμοιγε, κεἰ παρὰ γνώμην ἐρῶ,
<eur. medea. 578> δοκεῖς προδοὺς σὴν ἄλοχον οὐ δίκαια δρᾶν.
<eur. medea. 579> ἦ πολλὰ πολλοῖς εἰμι διάφορος βροτῶν:
<eur. medea. 580> ἐμοὶ γὰρ ὅστις ἄδικος ὢν σοφὸς λέγειν
<eur. medea. 581> πέφυκε, πλείστην ζημίαν ὀφλισκάνει:
<eur. medea. 582> γλώσσῃ γὰρ αὐχῶν τἄδικ' εὖ περιστελεῖν
<eur. medea. 583> τολμᾷ πανουργεῖν: ἔστι δ' οὐκ ἄγαν σοφός.
<eur. medea. 584> ὡς καὶ σύ: μή νυν εἰς ἔμ' εὐσχήμων γένῃ
<eur. medea. 585> λέγειν τε δεινός. ἓν γὰρ ἐκτενεῖ ς' ἔπος:
<eur. medea. 586> χρῆν ς', εἴπερ ἦσθα μὴ κακός, πείσαντά με
<eur. medea. 587> γαμεῖν γάμον τόνδ', ἀλλὰ μὴ σιγῇ φίλων.
<eur. medea. 588> καλῶς γ' ἄν, οἶμαι, τῷδ' ὑπηρέτεις λόγῳ,
<eur. medea. 589> εἴ σοι γάμον κατεῖπον, ἥτις οὐδὲ νῦν
<eur. medea. 590> τολμᾷς μεθεῖναι καρδίας μέγαν χόλον.
<eur. medea. 591> οὐ τοῦτό ς' εἶχεν, ἀλλὰ βάρβαρον λέχος
<eur. medea. 592> πρὸς γῆρας οὐκ εὔδοξον ἐξέβαινέ σοι.
<eur. medea. 593> εὖ νυν τόδ' ἴσθι, μὴ γυναικὸς οὕνεκα
<eur. medea. 594> γῆμαί με λέκτρα βασιλέων ἃ νῦν ἔχω,
<eur. medea. 595> ἀλλ', ὥσπερ εἶπον καὶ πάρος, σῶσαι θέλων
<eur. medea. 596> σέ, καὶ τέκνοισι τοῖς ἐμοῖς ὁμοσπόρους
<eur. medea. 597> φῦσαι τυράννους παῖδας, ἔρυμα δώμασιν.
<eur. medea. 598> μή μοι γένοιτο λυπρὸς εὐδαίμων βίος
<eur. medea. 599> μηδ' ὄλβος ὅστις τὴν ἐμὴν κνίζοι φρένα.
<eur. medea. 600> οἶσθ' ὡς μετεύξῃ καὶ σοφωτέρα φανῇ;
<eur. medea. 601> τὰ χρηστὰ μή σοι λυπρὰ φαίνεσθαί ποτε,
<eur. medea. 602> μηδ' εὐτυχοῦσα δυστυχὴς εἶναι δοκεῖν.
<eur. medea. 603> ὕβριζ', ἐπειδὴ σοὶ μὲν ἔστ' ἀποστροφή,
<eur. medea. 604> ἐγὼ δ' ἔρημος τήνδε φευξοῦμαι χθόνα.
<eur. medea. 605> αὐτὴ τάδ' εἵλου: μηδέν' ἄλλον αἰτιῶ.
<eur. medea. 606> τί δρῶσα; μῶν γαμοῦσα καὶ προδοῦσά σε;
<eur. medea. 607> ἀρὰς τυράννοις ἀνοσίους ἀρωμένη.
<eur. medea. 608> καὶ σοῖς ἀραία γ' οὖσα τυγχάνω δόμοις.
<eur. medea. 609> ὡς οὐ κρινοῦμαι τῶνδέ σοι τὰ πλείονα.
<eur. medea. 610> ἀλλ', εἴ τι βούλῃ παισὶν ἢ σαυτῇ φυγῆς
<eur. medea. 611> προσωφέλημα χρημάτων ἐμῶν λαβεῖν,
<eur. medea. 612> λέγ': ὡς ἕτοιμος ἀφθόνῳ δοῦναι χερὶ
<eur. medea. 613> ξένοις τε πέμπειν σύμβολ', οἳ δράσουσί ς' εὖ.
<eur. medea. 614> καὶ ταῦτα μὴ θέλουσα μωρανεῖς, γύναι:
<eur. medea. 615> λήξασα δ' ὀργῆς κερδανεῖς ἀμείνονα.
<eur. medea. 616> οὔτ' ἂν ξένοισι τοῖσι σοῖς χρησαίμεθ' ἂν
<eur. medea. 617> οὔτ' ἄν τι δεξαίμεσθα, μηδ' ἡμῖν δίδου:
<eur. medea. 618> κακοῦ γὰρ ἀνδρὸς δῶρ' ὄνησιν οὐκ ἔχει.
<eur. medea. 619> ἀλλ' οὖν ἐγὼ μὲν δαίμονας μαρτύρομαι
<eur. medea. 620> ὡς πάνθ' ὑπουργεῖν σοί τε καὶ τέκνοις θέλω:
<eur. medea. 621> σοὶ δ' οὐκ ἀρέσκει τἀγάθ', ἀλλ' αὐθαδίᾳ
<eur. medea. 622> φίλους ἀπωθῇ: τοιγὰρ ἀλγυνῇ πλέον.
<eur. medea. 623> χώρει: πόθῳ γὰρ τῆς νεοδμήτου κόρης
<eur. medea. 624> αἱρῇ χρονίζων δωμάτων ἐξώπιος.
<eur. medea. 625> νύμφευ': ἴσως γάρ — σὺν θεῷ δ' εἰρήσεται —
<eur. medea. 626> γαμεῖς τοιοῦτον ὥστε θρηνεῖσθαι γάμον.
<eur. medea. 627> ἔρωτες ὑπὲρ μὲν ἄγαν ἐλθόντες οὐκ εὐδοξίαν
<eur. medea. 630> οὐδ' ἀρετὰν παρέδωκαν ἀνδράσιν: εἰ δ' ἅλις ἔλθοι
<eur. medea. 631> Κύπρις, οὐκ ἄλλα θεὸς εὔχαρις οὕτως.
<eur. medea. 632> μήποτ', ὦ δέσποιν', ἐπ' ἐμοὶ χρυσέων
<eur. medea. 633> τόξων ἀφείης ἱμέρῳ
<eur. medea. 635> χρίσας' ἄφυκτον οἰστόν.
<eur. medea. 636> στέργοι δέ με σωφροσύνα, δώρημα κάλλιστον θεῶν:
<eur. medea. 637> μηδέ ποτ' ἀμφιλόγους ὀργὰς ἀκόρεστά τε νείκη
<eur. medea. 640> θυμὸν ἐκπλήξας' ἑτέροις ἐπὶ λέκτροις
<eur. medea. 641> προσβάλοι δεινὰ Κύπρις, ἀπτολέμους δ'
<eur. medea. 642> εὐνὰς σεβίζους' ὀξύφρων
<eur. medea. 643> κρίνοι λέχη γυναικῶν.
<eur. medea. 645> ὦ πατρίς, ὦ δώματα, μὴ
<eur. medea. 646> δῆτ' ἄπολις γενοίμαν
<eur. medea. 647> τὸν ἀμηχανίας ἔχουσα
<eur. medea. 648> δυσπέρατον αἰῶ,
<eur. medea. 649> οἰκτρότατόν γ' ἀχέων.
<eur. medea. 650> θανάτῳ θανάτῳ πάρος δαμείην
<eur. medea. 651> ἁμέραν τάνδ' ἐξανύσασα: μό-
<eur. medea. 652> χθων δ' οὐκ ἄλλος ὕπερθεν ἢ
<eur. medea. 653> γᾶς πατρίας στέρεσθαι.
<eur. medea. 654> εἴδομεν, οὐκ ἐξ ἑτέρων
<eur. medea. 655> μῦθον ἔχω φράσασθαι:
<eur. medea. 656> σὲ γὰρ οὐ πόλις, οὐ φίλων τις
<eur. medea. 657> οἰκτιρεῖ παθοῦσαν
<eur. medea. 658> δεινότατον παθέων.
<eur. medea. 659> ἀχάριστος ὄλοιθ' ὅτῳ πάρεστιν
<eur. medea. 660> μὴ φίλους τιμᾶν καθαρᾶν ἀνοί-
<eur. medea. 661> ξαντα κλῇδα φρενῶν: ἐμοὶ
<eur. medea. 662> μὲν φίλος οὔποτ' ἔσται.
<eur. medea. 663> Μήδεια, χαῖρε: τοῦδε γὰρ προοίμιον
<eur. medea. 664> κάλλιον οὐδεὶς οἶδε προσφωνεῖν φίλους.
<eur. medea. 665> ὦ χαῖρε καὶ σύ, παῖ σοφοῦ Πανδίονος,
<eur. medea. 666> Αἰγεῦ. πόθεν γῆς τῆσδ' ἐπιστρωφᾷ πέδον;
<eur. medea. 667> Φοίβου παλαιὸν ἐκλιπὼν χρηστήριον.
<eur. medea. 668> τί δ' ὀμφαλὸν γῆς θεσπιῳδὸν ἐστάλης;
<eur. medea. 669> παίδων ἐρευνῶν σπέρμ' ὅπως γένοιτό μοι.
<eur. medea. 670> πρὸς θεῶν, ἄπαις γὰρ δεῦρ' ἀεὶ τείνεις βίον;
<eur. medea. 671> ἄπαιδές ἐσμεν δαίμονός τινος τύχῃ.
<eur. medea. 672> δάμαρτος οὔσης ἢ λέχους ἄπειρος ὤν;
<eur. medea. 673> οὐκ ἐσμὲν εὐνῆς ἄζυγες γαμηλίου.
<eur. medea. 674> τί δῆτα Φοῖβος εἶπέ σοι παίδων πέρι;
<eur. medea. 675> σοφώτερ' ἢ κατ' ἄνδρα συμβαλεῖν ἔπη.
<eur. medea. 676> θέμις μὲν ἡμᾶς χρησμὸν εἰδέναι θεοῦ;
<eur. medea. 677> μάλιστ', ἐπεί τοι καὶ σοφῆς δεῖται φρενός.
<eur. medea. 678> τί δῆτ' ἔχρησε; λέξον, εἰ θέμις κλύειν.
<eur. medea. 679> ἀσκοῦ με τὸν προύχοντα μὴ λῦσαι πόδα...
<eur. medea. 680> πρὶν ἂν τί δράσῃς ἢ τίν' ἐξίκῃ χθόνα;
<eur. medea. 681> πρὶν ἂν πατρῴαν αὖθις ἑστίαν μόλω.
<eur. medea. 682> σὺ δ' ὡς τί χρῄζων τήνδε ναυστολεῖς χθόνα;
<eur. medea. 683> Πιτθεύς τις ἔστι, γῆς ἄναξ Τροζηνίας.
<eur. medea. 684> παῖς, ὡς λέγουσι, Πέλοπος, εὐσεβέστατος.
<eur. medea. 685> τούτῳ θεοῦ μάντευμα κοινῶσαι θέλω.
<eur. medea. 686> σοφὸς γὰρ ἁνὴρ καὶ τρίβων τὰ τοιάδε.
<eur. medea. 687> κἀμοί γε πάντων φίλτατος δορυξένων.
<eur. medea. 688> ἀλλ' εὐτυχοίης καὶ τύχοις ὅσων ἐρᾷς.
<eur. medea. 689> τί γὰρ σὸν ὄμμα χρώς τε συντέτηχ' ὅδε;
<eur. medea. 690> Αἰγεῦ, κάκιστός ἐστί μοι πάντων πόσις.
<eur. medea. 691> τί φῄς; σαφῶς μοι σὰς φράσον δυσθυμίας.
<eur. medea. 692> ἀδικεῖ μ' ̓Ιάσων οὐδὲν ἐξ ἐμοῦ παθών.
<eur. medea. 693> τί χρῆμα δράσας; φράζε μοι σαφέστερον.
<eur. medea. 694> γυναῖκ' ἐφ' ἡμῖν δεσπότιν δόμων ἔχει.
<eur. medea. 695> οὔ που τετόλμηκ' ἔργον αἴσχιστον τόδε;
<eur. medea. 696> σάφ' ἴσθ': ἄτιμοι δ' ἐσμὲν οἱ πρὸ τοῦ φίλοι.
<eur. medea. 697> πότερον ἐρασθεὶς ἢ σὸν ἐχθαίρων λέχος;
<eur. medea. 698> μέγαν γ' ἔρωτα: πιστὸς οὐκ ἔφυ φίλοις.
<eur. medea. 699> ἴτω νυν, εἴπερ, ὡς λέγεις, ἐστὶν κακός.
<eur. medea. 700> ἀνδρῶν τυράννων κῆδος ἠράσθη λαβεῖν.
<eur. medea. 701> δίδωσι δ' αὐτῷ τίς; πέραινέ μοι λόγον.
<eur. medea. 702> Κρέων, ὃς ἄρχει τῆσδε γῆς Κορινθίας.
<eur. medea. 703> συγγνωστὰ μέντἄρ' ἦν σε λυπεῖσθαι, γύναι.
<eur. medea. 704> ὄλωλα: καὶ πρός γ' ἐξελαύνομαι χθονός.
<eur. medea. 705> πρὸς τοῦ; τόδ' ἄλλο καινὸν αὖ λέγεις κακόν.
<eur. medea. 706> Κρέων μ' ἐλαύνει φυγάδα γῆς Κορινθίας.
<eur. medea. 707> ἐᾷ δ' ̓Ιάσων; οὐδὲ ταῦτ' ἐπῄνεσα.
<eur. medea. 708> λόγῳ μὲν οὐχί, καρτερεῖν δὲ βούλεται.
<eur. medea. 709> ἀλλ' ἄντομαί σε τῆσδε πρὸς γενειάδος
<eur. medea. 710> γονάτων τε τῶν σῶν ἱκεσία τε γίγνομαι,
<eur. medea. 711> οἴκτιρον οἴκτιρόν με τὴν δυσδαίμονα
<eur. medea. 712> καὶ μή μ' ἔρημον ἐκπεσοῦσαν εἰσίδῃς,
<eur. medea. 713> δέξαι δὲ χώρᾳ καὶ δόμοις ἐφέστιον.
<eur. medea. 714> οὕτως ἔρως σοὶ πρὸς θεῶν τελεσφόρος
<eur. medea. 715> γένοιτο παίδων καὐτὸς ὄλβιος θάνοις.
<eur. medea. 716> εὕρημα δ' οὐκ οἶσθ' οἷον ηὕρηκας τόδε:
<eur. medea. 717> παύσω γέ ς' ὄντ' ἄπαιδα καὶ παίδων γονὰς
<eur. medea. 718> σπεῖραί σε θήσω: τοιάδ' οἶδα φάρμακα.
<eur. medea. 719> πολλῶν ἕκατι τήνδε σοι δοῦναι χάριν,
<eur. medea. 720> γύναι, πρόθυμός εἰμι, πρῶτα μὲν θεῶν,
<eur. medea. 721> ἔπειτα παίδων ὧν ἐπαγγέλλῃ γονάς:
<eur. medea. 722> ἐς τοῦτο γὰρ δὴ φροῦδός εἰμι πᾶς ἐγώ.
<eur. medea. 723> οὕτω δ' ἔχει μοι: σοῦ μὲν ἐλθούσης χθόνα,
<eur. medea. 724> πειράσομαί σου προξενεῖν δίκαιος ὤν.
<eur. medea. 725> τοσόνδε μέντοι σοι προσημαίνω, γύναι:
<eur. medea. 726> ἐκ τῆσδε μὲν γῆς οὔ ς' ἄγειν βουλήσομαι,
<eur. medea. 727> αὐτὴ δ' ἐάνπερ εἰς ἐμοὺς ἔλθῃς δόμους,
<eur. medea. 728> μενεῖς ἄσυλος κοὔ σε μὴ μεθῶ τινι.
<eur. medea. 729> ἐκ τῆσδε δ' αὐτὴ γῆς ἀπαλλάσσου πόδα:
<eur. medea. 730> ἀναίτιος γὰρ καὶ ξένοις εἶναι θέλω.
<eur. medea. 731> ἔσται τάδ': ἀλλὰ πίστις εἰ γένοιτό μοι
<eur. medea. 732> τούτων, ἔχοιμ' ἂν πάντα πρὸς σέθεν καλῶς.
<eur. medea. 733> μῶν οὐ πέποιθας; ἢ τί σοι τὸ δυσχερές;
<eur. medea. 734> πέποιθα: Πελίου δ' ἐχθρός ἐστί μοι δόμος
<eur. medea. 735> Κρέων τε. τούτοις δ' ὁρκίοισι μὲν ζυγεὶς
<eur. medea. 736> ἄγουσιν οὐ μεθεῖ' ἂν ἐκ γαίας ἐμέ:
<eur. medea. 737> λόγοις δὲ συμβὰς καὶ θεῶν ἀνώμοτος
<eur. medea. 738> φίλος γένοι' ἂν κἀπικηρυκεύμασιν
<eur. medea. 739> τάχ' ἂν πίθοιο: τἀμὰ μὲν γὰρ ἀσθενῆ,
<eur. medea. 740> τοῖς δ' ὄλβος ἐστὶ καὶ δόμος τυραννικός.
<eur. medea. 741> πολλὴν ἔδειξας ἐν λόγοις προμηθίαν:
<eur. medea. 742> ἀλλ', εἰ δοκεῖ σοι, δρᾶν τάδ' οὐκ ἀφίσταμαι.
<eur. medea. 743> ἐμοί τε γὰρ τάδ' ἐστὶν ἀσφαλέστερα,
<eur. medea. 744> σκῆψίν τιν' ἐχθροῖς σοῖς ἔχοντα δεικνύναι,
<eur. medea. 745> τὸ σόν τ' ἄραρε μᾶλλον: ἐξηγοῦ θεούς.
<eur. medea. 746> ὄμνυ πέδον Γῆς πατέρα θ' ̔́Ηλιον πατρὸς
<eur. medea. 747> τοὐμοῦ θεῶν τε συντιθεὶς ἅπαν γένος.
<eur. medea. 748> τί χρῆμα δράσειν ἢ τί μὴ δράσειν; λέγε.
<eur. medea. 749> μήτ' αὐτὸς ἐκ γῆς σῆς ἔμ' ἐκβαλεῖν ποτε,
<eur. medea. 750> μήτ', ἄλλος ἤν τις τῶν ἐμῶν ἐχθρῶν ἄγειν
<eur. medea. 751> χρῄζῃ, μεθήσειν ζῶν ἑκουσίῳ τρόπῳ.
<eur. medea. 752> ὄμνυμι Γαῖαν ̔Ηλίου θ' ἁγνὸν σέλας
<eur. medea. 753> θεούς τε πάντας ἐμμενεῖν ἅ σου κλύω.
<eur. medea. 754> ἀρκεῖ: τί δ' ὅρκῳ τῷδε μὴ 'μμένων πάθοις;
<eur. medea. 755> ἃ τοῖσι δυσσεβοῦσι γίγνεται βροτῶν.
<eur. medea. 756> χαίρων πορεύου: πάντα γὰρ καλῶς ἔχει.
<eur. medea. 757> κἀγὼ πόλιν σὴν ὡς τάχιστ' ἀφίξομαι,
<eur. medea. 758> πράξας' ἃ μέλλω καὶ τυχοῦς' ἃ βούλομαι.
<eur. medea. 759> ἀλλά ς' ὁ Μαίας πομπαῖος ἄναξ
<eur. medea. 760> πελάσειε δόμοις ὧν τ' ἐπίνοιαν
<eur. medea. 761> σπεύδεις κατέχων πράξειας, ἐπεὶ
<eur. medea. 762> γενναῖος ἀνήρ,
<eur. medea. 763> Αἰγεῦ, παρ' ἐμοὶ δεδόκησαι.
<eur. medea. 764> ὦ Ζεῦ Δίκη τε Ζηνὸς ̔Ηλίου τε φῶς,
<eur. medea. 765> νῦν καλλίνικοι τῶν ἐμῶν ἐχθρῶν, φίλαι,
<eur. medea. 766> γενησόμεσθα κεἰς ὁδὸν βεβήκαμεν,
<eur. medea. 767> νῦν ἐλπὶς ἐχθροὺς τοὺς ἐμοὺς τείσειν δίκην.
<eur. medea. 768> οὗτος γὰρ ἁνὴρ ᾗ μάλιστ' ἐκάμνομεν
<eur. medea. 769> λιμὴν πέφανται τῶν ἐμῶν βουλευμάτων:
<eur. medea. 770> ἐκ τοῦδ' ἀναψόμεσθα πρυμνήτην κάλων,
<eur. medea. 771> μολόντες ἄστυ καὶ πόλισμα Παλλάδος.
<eur. medea. 772> ἤδη δὲ πάντα τἀμά σοι βουλεύματα
<eur. medea. 773> λέξω: δέχου δὲ μὴ πρὸς ἡδονὴν λόγους.
<eur. medea. 774> πέμψας' ἐμῶν τιν' οἰκετῶν ̓Ιάσονα
<eur. medea. 775> ἐς ὄψιν ἐλθεῖν τὴν ἐμὴν αἰτήσομαι.
<eur. medea. 776> μολόντι δ' αὐτῷ μαλθακοὺς λέξω λόγους,
<eur. medea. 777> ὡς καὶ δοκεῖ μοι ταὐτὰ καὶ καλῶς γαμεῖ
<eur. medea. 778> γάμους τυράννων οὓς προδοὺς ἡμᾶς ἔχει,
<eur. medea. 779> καὶ ξύμφορ' εἶναι καὶ καλῶς ἐγνωσμένα.
<eur. medea. 780> παῖδας δὲ μεῖναι τοὺς ἐμοὺς αἰτήσομαι,
<eur. medea. 781> οὐχ ὡς λιποῦς' ἂν πολεμίας ἐπὶ χθονὸς
<eur. medea. 782> ἐχθροῖσι παῖδας τοὺς ἐμοὺς καθυβρίσαι,
<eur. medea. 783> ἀλλ' ὡς δόλοισι παῖδα βασιλέως κτάνω.
<eur. medea. 784> πέμψω γὰρ αὐτοὺς δῶρ' ἔχοντας ἐν χεροῖν,
<eur. medea. 785> [νύμφῃ φέροντας, τήνδε μὴ φυγεῖν χθόνα,]
<eur. medea. 786> λεπτόν τε πέπλον καὶ πλόκον χρυσήλατον:
<eur. medea. 787> κἄνπερ λαβοῦσα κόσμον ἀμφιθῇ χροί̈,
<eur. medea. 788> κακῶς ὀλεῖται πᾶς θ' ὃς ἂν θίγῃ κόρης:
<eur. medea. 789> τοιοῖσδε χρίσω φαρμάκοις δωρήματα.
<eur. medea. 790> ἐνταῦθα μέντοι τόνδ' ἀπαλλάσσω λόγον.
<eur. medea. 791> ᾤμωξα δ' οἷον ἔργον ἔστ' ἐργαστέον
<eur. medea. 792> τοὐντεῦθεν ἡμῖν: τέκνα γὰρ κατακτενῶ
<eur. medea. 793> τἄμ': οὔτις ἔστιν ὅστις ἐξαιρήσεται:
<eur. medea. 794> δόμον τε πάντα συγχέας' ̓Ιάσονος
<eur. medea. 795> ἔξειμι γαίας, φιλτάτων παίδων φόνον
<eur. medea. 796> φεύγουσα καὶ τλᾶς' ἔργον ἀνοσιώτατον.
<eur. medea. 797> οὐ γὰρ γελᾶσθαι τλητὸν ἐξ ἐχθρῶν, φίλαι.
<eur. medea. 798> ἴτω: τί μοι ζῆν κέρδος; οὔτε μοι πατρὶς
<eur. medea. 799> οὔτ' οἶκος ἔστιν οὔτ' ἀποστροφὴ κακῶν.
<eur. medea. 800> ἡμάρτανον τόθ' ἡνίκ' ἐξελίμπανον
<eur. medea. 801> δόμους πατρῴους, ἀνδρὸς ̔́Ελληνος λόγοις
<eur. medea. 802> πεισθεῖς', ὃς ἡμῖν σὺν θεῷ τείσει δίκην.
<eur. medea. 803> οὔτ' ἐξ ἐμοῦ γὰρ παῖδας ὄψεταί ποτε
<eur. medea. 804> ζῶντας τὸ λοιπὸν οὔτε τῆς νεοζύγου
<eur. medea. 805> νύμφης τεκνώσει παῖδ', ἐπεὶ κακὴν κακῶς
<eur. medea. 806> θανεῖν σφ' ἀνάγκη τοῖς ἐμοῖσι φαρμάκοις.
<eur. medea. 807> μηδείς με φαύλην κἀσθενῆ νομιζέτω
<eur. medea. 808> μηδ' ἡσυχαίαν, ἀλλὰ θατέρου τρόπου,
<eur. medea. 809> βαρεῖαν ἐχθροῖς καὶ φίλοισιν εὐμενῆ:
<eur. medea. 810> τῶν γὰρ τοιούτων εὐκλεέστατος βίος.
<eur. medea. 811> ἐπείπερ ἡμῖν τόνδ' ἐκοίνωσας λόγον,
<eur. medea. 812> σέ τ' ὠφελεῖν θέλουσα καὶ νόμοις βροτῶν
<eur. medea. 813> ξυλλαμβάνουσα δρᾶν ς' ἀπεννέπω τάδε.
<eur. medea. 814> οὐκ ἔστιν ἄλλως: σοὶ δὲ συγγνώμη λέγειν
<eur. medea. 815> τάδ' ἐστί, μὴ πάσχουσαν, ὡς ἐγώ, κακῶς.
<eur. medea. 816> ἀλλὰ κτανεῖν σὸν σπέρμα τολμήσεις, γύναι;
<eur. medea. 817> οὕτω γὰρ ἂν μάλιστα δηχθείη πόσις.
<eur. medea. 818> σὺ δ' ἂν γένοιό γ' ἀθλιωτάτη γυνή.
<eur. medea. 819> ἴτω: περισσοὶ πάντες οὑν μέσῳ λόγοι.
<eur. medea. 820> ἀλλ' εἶα χώρει καὶ κόμιζ' ̓Ιάσονα
<eur. medea. 821> （ἐς πάντα γὰρ δὴ σοὶ τὰ πιστὰ χρώμεθα）
<eur. medea. 822> λέξῃς δὲ μηδὲν τῶν ἐμοὶ δεδογμένων,
<eur. medea. 823> εἴπερ φρονεῖς εὖ δεσπόταις γυνή τ' ἔφυς.
<eur. medea. 824> ̓Ερεχθεί̈δαι τὸ παλαιὸν ὄλβιοι
<eur. medea. 825> καὶ θεῶν παῖδες μακάρων, ἱερᾶς
<eur. medea. 826> χώρας ἀπορθήτου τ' ἄπο, φερβόμενοι
<eur. medea. 827> κλεινοτάταν σοφίαν, αἰεὶ διὰ λαμπροτάτου
<eur. medea. 830> βαίνοντες ἁβρῶς αἰθέρος, ἔνθα ποθ' ἁγνὰς
<eur. medea. 831> ἐννέα Πιερίδας Μούσας λέγουσι
<eur. medea. 832> ξανθὰν ̔Αρμονίαν φυτεῦσαι:
<eur. medea. 835> τοῦ καλλινάου τ' ἐπὶ Κηφισοῦ ῥοαῖς
<eur. medea. 836> τὰν Κύπριν κλῄζουσιν ἀφυσσαμέναν
<eur. medea. 837> χώρας καταπνεῦσαι μετρίους ἀνέμων
<eur. medea. 840> ἀέρας ἡδυπνόους: αἰεὶ δ' ἐπιβαλλομέναν
<eur. medea. 841> χαίταισιν εὐώδη ῥοδέων πλόκον ἀνθέων
<eur. medea. 842> τᾷ Σοφίᾳ παρέδρους πέμπειν ̓́Ερωτας,
<eur. medea. 845> παντοίας ἀρετᾶς ξυνεργούς.
<eur. medea. 846> πῶς οὖν ἱερῶν ποταμῶν
<eur. medea. 847> ἢ πόλις ἢ θεῶν
<eur. medea. 848> πόμπιμός σε χώρα
<eur. medea. 849> τὰν παιδολέτειραν ἕ-
<eur. medea. 850> ξει, τὰν οὐχ ὁσίαν, μετ' ἀστῶν;
<eur. medea. 851> σκέψαι τεκέων πλα-
<eur. medea. 852> γάν, σκέψαι φόνον οἷον αἴρῃ.
<eur. medea. 853> μή, πρὸς γονάτων σε πάν-
<eur. medea. 854> τᾳ πάντως ἱκετεύομεν,
<eur. medea. 855> τέκνα φονεύσῃς.
<eur. medea. 856> πόθεν θράσος ἢ φρενὸς ἢ
<eur. medea. 857> χειρὶ †τέκνων† σέθεν
<eur. medea. 858> καρδίᾳ τε λήψῃ
<eur. medea. 859> δεινὰν προσάγουσα τόλ-
<eur. medea. 860> μαν; πῶς δ' ὄμματα προσβαλοῦσα
<eur. medea. 861> τέκνοις ἄδακρυν μοῖ-
<eur. medea. 862> ραν σχήσεις φόνου; οὐ δυνάσῃ,
<eur. medea. 863> παίδων ἱκετᾶν πιτνόν-
<eur. medea. 864> των, τέγξαι χέρα φοινίαν
<eur. medea. 865> τλάμονι θυμῷ .
<eur. medea. 866> ἥκω κελευσθείς: καὶ γὰρ οὖσα δυσμενὴς
<eur. medea. 867> οὔ τἂν ἁμάρτοις τοῦδέ γ', ἀλλ' ἀκούσομαι:
<eur. medea. 868> τί χρῆμα βούλῃ καινὸν ἐξ ἐμοῦ, γύναι;
<eur. medea. 869> ̓Ιᾶσον, αἰτοῦμαί σε τῶν εἰρημένων
<eur. medea. 870> συγγνώμον' εἶναι: τὰς δ' ἐμὰς ὀργὰς φέρειν
<eur. medea. 871> εἰκός ς', ἐπεὶ νῷν πόλλ' ὑπείργασται φίλα.
<eur. medea. 872> ἐγὼ δ' ἐμαυτῇ διὰ λόγων ἀφικόμην
<eur. medea. 873> κἀλοιδόρησα: Σχετλία, τί μαίνομαι
<eur. medea. 874> καὶ δυσμεναίνω τοῖσι βουλεύουσιν εὖ,
<eur. medea. 875> ἐχθρὰ δὲ γαίας κοιράνοις καθίσταμαι
<eur. medea. 876> πόσει θ', ὃς ἡμῖν δρᾷ τὰ συμφορώτατα,
<eur. medea. 877> γήμας τύραννον καὶ κασιγνήτους τέκνοις
<eur. medea. 878> ἐμοῖς φυτεύων; οὐκ ἀπαλλαχθήσομαι
<eur. medea. 879> θυμοῦ — τί πάσχω; — θεῶν ποριζόντων καλῶς;
<eur. medea. 880> οὐκ εἰσὶ μέν μοι παῖδες, οἶδα δὲ χθόνα
<eur. medea. 881> φεύγοντας ἡμᾶς καὶ σπανίζοντας φίλων;
<eur. medea. 882> ταῦτ' ἐννοηθεῖς' ᾐσθόμην ἀβουλίαν
<eur. medea. 883> πολλὴν ἔχουσα καὶ μάτην θυμουμένη.
<eur. medea. 884> νῦν οὖν ἐπαινῶ σωφρονεῖν τέ μοι δοκεῖς
<eur. medea. 885> κῆδος τόδ' ἡμῖν προσλαβών, ἐγὼ δ' ἄφρων,
<eur. medea. 886> ᾗ χρῆν μετεῖναι τῶνδε τῶν βουλευμάτων
<eur. medea. 887> καὶ ξυμπεραίνειν καὶ παρεστάναι λέχει
<eur. medea. 888> νύμφῃ τε κηδεύουσαν ἥδεσθαι σέθεν.
<eur. medea. 889> ἀλλ' ἐσμὲν οἷόν ἐσμεν, οὐκ ἐρῶ κακόν,
<eur. medea. 890> γυναῖκες: οὔκουν χρῆν ς' ὁμοιοῦσθαι φύσιν,
<eur. medea. 891> οὐδ' ἀντιτείνειν νήπι' ἀντὶ νηπίων.
<eur. medea. 892> παριέμεσθα, καί φαμεν κακῶς φρονεῖν
<eur. medea. 893> τότ', ἀλλ' ἄμεινον νῦν βεβούλευμαι τάδε.
<eur. medea. 894> ὦ τέκνα τέκνα, δεῦρο, λείπετε στέγας,
<eur. medea. 895> ἐξέλθετ', ἀσπάσασθε καὶ προσείπατε
<eur. medea. 896> πατέρα μεθ' ἡμῶν καὶ διαλλάχθηθ' ἅμα
<eur. medea. 897> τῆς πρόσθεν ἔχθρας ἐς φίλους μητρὸς μέτα:
<eur. medea. 898> σπονδαὶ γὰρ ἡμῖν καὶ μεθέστηκεν χόλος.
<eur. medea. 899> λάβεσθε χειρὸς δεξιᾶς: οἴμοι, κακῶν
<eur. medea. 900> ὡς ἐννοοῦμαι δή τι τῶν κεκρυμμένων.
<eur. medea. 901> ἆρ', ὦ τέκν', οὕτω καὶ πολὺν ζῶντες χρόνον
<eur. medea. 902> φίλην ὀρέξετ' ὠλένην; τάλαιν' ἐγώ,
<eur. medea. 903> ὡς ἀρτίδακρύς εἰμι καὶ φόβου πλέα.
<eur. medea. 904> χρόνῳ δὲ νεῖκος πατρὸς ἐξαιρουμένη
<eur. medea. 905> ὄψιν τέρειναν τήνδ' ἔπλησα δακρύων.
<eur. medea. 906> κἀμοὶ κατ' ὄσσων χλωρὸν ὡρμήθη δάκρυ:
<eur. medea. 907> καὶ μὴ προβαίη μεῖζον ἢ τὸ νῦν κακόν.
<eur. medea. 908> αἰνῶ, γύναι, τάδ', οὐδ' ἐκεῖνα μέμφομαι:
<eur. medea. 909> εἰκὸς γὰρ ὀργὰς θῆλυ ποιεῖσθαι γένος
<eur. medea. 910> γάμου †παρεμπολῶντος† ἀλλοίου πόσει.
<eur. medea. 911> ἀλλ' ἐς τὸ λῷον σὸν μεθέστηκεν κέαρ,
<eur. medea. 912> ἔγνως δὲ τὴν νικῶσαν, ἀλλὰ τῷ χρόνῳ,
<eur. medea. 913> βουλήν: γυναικὸς ἔργα ταῦτα σώφρονος.
<eur. medea. 914> ὑμῖν δέ, παῖδες, οὐκ ἀφροντίστως πατὴρ
<eur. medea. 915> πολλὴν ἔθηκε σὺν θεοῖς σωτηρίαν:
<eur. medea. 916> οἶμαι γὰρ ὑμᾶς τῆσδε γῆς Κορινθίας
<eur. medea. 917> τὰ πρῶτ' ἔσεσθαι σὺν κασιγνήτοις ἔτι.
<eur. medea. 918> ἀλλ' αὐξάνεσθε: τἄλλα δ' ἐξεργάζεται
<eur. medea. 919> πατήρ τε καὶ θεῶν ὅστις ἐστὶν εὐμενής.
<eur. medea. 920> ἴδοιμι δ' ὑμᾶς εὐτραφεῖς ἥβης τέλος
<eur. medea. 921> μολόντας, ἐχθρῶν τῶν ἐμῶν ὑπερτέρους.
<eur. medea. 922> αὕτη, τί χλωροῖς δακρύοις τέγγεις κόρας,
<eur. medea. 923> στρέψασα λευκὴν ἔμπαλιν παρηίδα;
<eur. medea. 924> κοὐκ ἀσμένη τόνδ' ἐξ ἐμοῦ δέχῃ λόγον;
<eur. medea. 925> οὐδέν. τέκνων τῶνδ' ἐννοουμένη πέρι.
<eur. medea. 929> τί δή, τάλαινα, τοῖσδ' ἐπιστένεις τέκνοις;
<eur. medea. 930> ἔτικτον αὐτούς: ζῆν δ' ὅτ' ἐξηύχου τέκνα,
<eur. medea. 931> ἐσῆλθέ μ' οἶκτος εἰ γενήσεται τάδε.
<eur. medea. 926> θάρσει νυν: εὖ γὰρ τῶνδε θήσομαι πέρι.
<eur. medea. 927> δράσω τάδ': οὔτοι σοῖς ἀπιστήσω λόγοις:
<eur. medea. 928> γυνὴ δὲ θῆλυ κἀπὶ δακρύοις ἔφυ.
<eur. medea. 932> ἀλλ' ὧνπερ οὕνεκ' εἰς ἐμοὺς ἥκεις λόγους,
<eur. medea. 933> τὰ μὲν λέλεκται, τῶν δ' ἐγὼ μνησθήσομαι.
<eur. medea. 934> ἐπεὶ τυράννοις γῆς μ' ἀποστεῖλαι δοκεῖ
<eur. medea. 935> （κἀμοὶ τάδ' ἐστὶ λῷστα, γιγνώσκω καλῶς,
<eur. medea. 936> μήτ' ἐμποδὼν σοὶ μήτε κοιράνοις χθονὸς
<eur. medea. 937> ναίειν: δοκῶ γὰρ δυσμενὴς εἶναι δόμοις）
<eur. medea. 938> ἡμεῖς μὲν ἐκ γῆς τῆσδ' ἀπαροῦμεν φυγῇ,
<eur. medea. 939> παῖδες δ' ὅπως ἂν ἐκτραφῶσι σῇ χερί,
<eur. medea. 940> αἰτοῦ Κρέοντα τήνδε μὴ φεύγειν χθόνα.
<eur. medea. 941> οὐκ οἶδ' ἂν εἰ πείσαιμι, πειρᾶσθαι δὲ χρή.
<eur. medea. 942> σὺ δ' ἀλλὰ σὴν κέλευσον ἄντεσθαι πατρὸς
<eur. medea. 943> γυναῖκα παῖδας τήνδε μὴ φεύγειν χθόνα.
<eur. medea. 944> μάλιστα, καὶ πείσειν γε δοξάζω σφ' ἐγώ.
<eur. medea. 945> εἴπερ γυναικῶν γ' ἐστι τῶν ἄλλων μία.
<eur. medea. 946> συλλήψομαι δὲ τοῦδέ σοι κἀγὼ πόνου:
<eur. medea. 947> πέμψω γὰρ αὐτῇ δῶρ' ἃ καλλιστεύεται
<eur. medea. 948> τῶν νῦν ἐν ἀνθρώποισιν, οἶδ' ἐγώ, πολὺ
<eur. medea. 949> [λεπτόν τε πέπλον καὶ πλόκον χρυσήλατον]
<eur. medea. 950> παῖδας φέροντας. ἀλλ' ὅσον τάχος χρεὼν
<eur. medea. 951> κόσμον κομίζειν δεῦρο προσπόλων τινά.
<eur. medea. 952> εὐδαιμονήσει δ' οὐχ ἕν, ἀλλὰ μυρία,
<eur. medea. 953> ἀνδρός τ' ἀρίστου σοῦ τυχοῦς' ὁμευνέτου
<eur. medea. 954> κεκτημένη τε κόσμον ὅν ποθ' ̔́Ηλιος
<eur. medea. 955> πατρὸς πατὴρ δίδωσιν ἐκγόνοισιν οἷς.
<eur. medea. 956> λάζυσθε φερνὰς τάσδε, παῖδες, ἐς χέρας
<eur. medea. 957> καὶ τῇ τυράννῳ μακαρίᾳ νύμφῃ δότε
<eur. medea. 958> φέροντες: οὔτοι δῶρα μεμπτὰ δέξεται.
<eur. medea. 959> τί δ', ὦ ματαία, τῶνδε σὰς κενοῖς χέρας;
<eur. medea. 960> δοκεῖς σπανίζειν δῶμα βασίλειον πέπλων,
<eur. medea. 961> δοκεῖς δὲ χρυσοῦ; σῷζε, μὴ δίδου τάδε.
<eur. medea. 962> εἴπερ γὰρ ἡμᾶς ἀξιοῖ λόγου τινὸς
<eur. medea. 963> γυνή, προθήσει χρημάτων, σάφ' οἶδ' ἐγώ.
<eur. medea. 964> μή μοι σύ: πείθειν δῶρα καὶ θεοὺς λόγος:
<eur. medea. 965> χρυσὸς δὲ κρείσσων μυρίων λόγων βροτοῖς.
<eur. medea. 966> κείνης ὁ δαίμων [κεῖνα νῦν αὔξει θεός,
<eur. medea. 967> νέα τυραννεῖ]: τῶν δ' ἐμῶν παίδων φυγὰς
<eur. medea. 968> ψυχῆς ἂν ἀλλαξαίμεθ', οὐ χρυσοῦ μόνον.
<eur. medea. 969> ἀλλ', ὦ τέκν', εἰσελθόντε πλουσίους δόμους
<eur. medea. 970> πατρὸς νέαν γυναῖκα, δεσπότιν δ' ἐμήν,
<eur. medea. 971> ἱκετεύετ', ἐξαιτεῖσθε μὴ φυγεῖν χθόνα,
<eur. medea. 972> κόσμον διδόντες: τοῦδε γὰρ μάλιστα δεῖ,
<eur. medea. 973> ἐς χεῖρ' ἐκείνην δῶρα δέξασθαι τάδε.
<eur. medea. 974> ἴθ' ὡς τάχιστα: μητρὶ δ' ὧν ἐρᾷ τυχεῖν
<eur. medea. 975> εὐάγγελοι γένοισθε πράξαντες καλῶς.
<eur. medea. 976> νῦν ἐλπίδες οὐκέτι μοι παίδων ζόας,
<eur. medea. 977> οὐκέτι: στείχουσι γὰρ ἐς φόνον ἤδη.
<eur. medea. 978> δέξεται νύμφα χρυσέων ἀναδεσμᾶν
<eur. medea. 979> δέξεται δύστανος ἄταν:
<eur. medea. 980> ξανθᾷ δ' ἀμφὶ κόμᾳ θήσει τὸν ̔́Αιδα
<eur. medea. 981> κόσμον αὐτὰ χεροῖν.
<eur. medea. 982> πείσει χάρις ἀμβρόσιός τ' αὐγὰ πέπλον
<eur. medea. 983> χρυσότευκτόν τε στέφανον περιθέσθαι:
<eur. medea. 985> νερτέροις δ' ἤδη πάρα νυμφοκομήσει.
<eur. medea. 986> τοῖον εἰς ἕρκος πεσεῖται
<eur. medea. 987> καὶ μοῖραν θανάτου δύστανος: ἄταν δ'
<eur. medea. 988> οὐχ ὑπεκφεύξεται.
<eur. medea. 990> σὺ δ', ὦ τάλαν, ὦ κακόνυμφε
<eur. medea. 991> κηδεμὼν τυράννων,
<eur. medea. 992> παισὶν οὐ κατειδὼς
<eur. medea. 993> ὄλεθρον βιοτᾷ προσάγεις ἀλόχῳ τε
<eur. medea. 994> σᾷ στυγερὸν θάνατον.
<eur. medea. 995> δύστανε, μοίρας ὅσον παροίχῃ.
<eur. medea. 996> μεταστένομαι δὲ σὸν ἄλγος,
<eur. medea. 997> ὦ τάλαινα παίδων
<eur. medea. 998> μᾶτερ, ἃ φονεύσεις
<eur. medea. 999> τέκνα νυμφιδίων ἕνεκεν λεχέων, ἅ
<eur. medea. 1000> σοι προλιπὼν ἀνόμως
<eur. medea. 1001> ἄλλᾳ ξυνοικεῖ πόσις συνεύνῳ.
<eur. medea. 1002> δέσποιν', ἀφεῖνται παῖδες οἵδε σοι φυγῆς,
<eur. medea. 1003> καὶ δῶρα νύμφη βασιλὶς ἀσμένη χεροῖν
<eur. medea. 1004> ἐδέξατ': εἰρήνη δὲ τἀκεῖθεν τέκνοις.
<eur. medea. 1005> ἔα: τί συγχυθεῖς' ἕστηκας ἡνίκ' εὐτυχεῖς;
<eur. medea. 1006> [τί σὴν ἔστρεψας ἔμπαλιν παρηίδα
<eur. medea. 1007> κοὐκ ἀσμένη τόνδ' ἐξ ἐμοῦ δέχῃ λόγον;]
<eur. medea. 1008> αἰαῖ.
<eur. medea. 1009> τάδ' οὐ ξυνῳδὰ τοῖσιν ἐξηγγελμένοις.
<eur. medea. 1010> αἰαῖ μάλ' αὖθις.
<eur. medea. 1011> μῶν τιν' ἀγγέλλων τύχην
<eur. medea. 1010> οὐκ οἶδα, δόξης δ' ἐσφάλην εὐαγγέλου;
<eur. medea. 1011> ἤγγειλας οἷ' ἤγγειλας: οὐ σὲ μέμφομαι.
<eur. medea. 1012> τί δαὶ κατηφὲς ὄμμα καὶ δακρυρροεῖς;
<eur. medea. 1013> πολλή μ' ἀνάγκη, πρέσβυ: ταῦτα γὰρ θεοὶ
<eur. medea. 1014> κἀγὼ κακῶς φρονοῦς' ἐμηχανησάμην.
<eur. medea. 1015> θάρσει: κάτει τοι καὶ σὺ πρὸς τέκνων ἔτι.
<eur. medea. 1016> ἄλλους κατάξω πρόσθεν ἡ τάλαιν' ἐγώ.
<eur. medea. 1017> οὔτοι μόνη σὺ σῶν ἀπεζύγης τέκνων:
<eur. medea. 1018> κούφως φέρειν χρὴ θνητὸν ὄντα συμφοράς.
<eur. medea. 1019> δράσω τάδ'. ἀλλὰ βαῖνε δωμάτων ἔσω
<eur. medea. 1020> καὶ παισὶ πόρσυν' οἷα χρὴ καθ' ἡμέραν.
<eur. medea. 1021> ὦ τέκνα τέκνα, σφῷν μὲν ἔστι δὴ πόλις
<eur. medea. 1022> καὶ δῶμ', ἐν ᾧ λιπόντες ἀθλίαν ἐμὲ
<eur. medea. 1023> οἰκήσετ' αἰεὶ μητρὸς ἐστερημένοι:
<eur. medea. 1024> ἐγὼ δ' ἐς ἄλλην γαῖαν εἶμι δὴ φυγάς,
<eur. medea. 1025> πρὶν σφῷν ὀνάσθαι κἀπιδεῖν εὐδαίμονας,
<eur. medea. 1026> πρὶν λουτρὰ καὶ γυναῖκα καὶ γαμηλίους
<eur. medea. 1027> εὐνὰς ἀγῆλαι λαμπάδας τ' ἀνασχεθεῖν.
<eur. medea. 1028> ὦ δυστάλαινα τῆς ἐμῆς αὐθαδίας.
<eur. medea. 1029> ἄλλως ἄρ' ὑμᾶς, ὦ τέκν', ἐξεθρεψάμην,
<eur. medea. 1030> ἄλλως δ' ἐμόχθουν καὶ κατεξάνθην πόνοις,
<eur. medea. 1031> στερρὰς ἐνεγκοῦς' ἐν τόκοις ἀλγηδόνας.
<eur. medea. 1032> ἦ μήν ποθ' ἡ δύστηνος εἶχον ἐλπίδας
<eur. medea. 1033> πολλὰς ἐν ὑμῖν, γηροβοσκήσειν τ' ἐμὲ
<eur. medea. 1034> καὶ κατθανοῦσαν χερσὶν εὖ περιστελεῖν,
<eur. medea. 1035> ζηλωτὸν ἀνθρώποισι: νῦν δ' ὄλωλε δὴ
<eur. medea. 1036> γλυκεῖα φροντίς. σφῷν γὰρ ἐστερημένη
<eur. medea. 1037> λυπρὸν διάξω βίοτον ἀλγεινόν τ' ἐμόν.
<eur. medea. 1038> ὑμεῖς δὲ μητέρ' οὐκέτ' ὄμμασιν φίλοις
<eur. medea. 1039> ὄψεσθ', ἐς ἄλλο σχῆμ' ἀποστάντες βίου.
<eur. medea. 1040> φεῦ φεῦ: τί προσδέρκεσθέ μ' ὄμμασιν, τέκνα;
<eur. medea. 1041> τί προσγελᾶτε τὸν πανύστατον γέλων;
<eur. medea. 1042> αἰαῖ: τί δράσω; καρδία γὰρ οἴχεται,
<eur. medea. 1043> γυναῖκες, ὄμμα φαιδρὸν ὡς εἶδον τέκνων.
<eur. medea. 1044> οὐκ ἂν δυναίμην: χαιρέτω βουλεύματα
<eur. medea. 1045> τὰ πρόσθεν: ἄξω παῖδας ἐκ γαίας ἐμούς.
<eur. medea. 1046> τί δεῖ με πατέρα τῶνδε τοῖς τούτων κακοῖς
<eur. medea. 1047> λυποῦσαν αὐτὴν δὶς τόσα κτᾶσθαι κακά;
<eur. medea. 1048> οὐ δῆτ' ἔγωγε: χαιρέτω βουλεύματα.
<eur. medea. 1049> καίτοι τί πάσχω; βούλομαι γέλωτ' ὀφλεῖν
<eur. medea. 1050> ἐχθροὺς μεθεῖσα τοὺς ἐμοὺς ἀζημίους;
<eur. medea. 1051> τολμητέον τάδ'; ἀλλὰ τῆς ἐμῆς κάκης
<eur. medea. 1052> τὸ καὶ προσέσθαι μαλθακοὺς λόγους φρενί.
<eur. medea. 1053> χωρεῖτε, παῖδες, ἐς δόμους. ὅτῳ δὲ μὴ
<eur. medea. 1054> θέμις παρεῖναι τοῖς ἐμοῖσι θύμασιν,
<eur. medea. 1055> αὐτῷ μελήσει: χεῖρα δ' οὐ διαφθερῶ.
<eur. medea. 1056> [ἆ ἆ.
<eur. medea. 1057> μὴ δῆτα, θυμέ, μὴ σύ γ' ἐργάσῃ τάδε:
<eur. medea. 1058> ἔασον αὐτούς, ὦ τάλαν, φεῖσαι τέκνων:
<eur. medea. 1059> ἐκεῖ μεθ' ἡμῶν ζῶντες εὐφρανοῦσί σε.
<eur. medea. 1060> μὰ τοὺς παρ' ̔́Αιδῃ νερτέρους ἀλάστορας,
<eur. medea. 1060> οὔτοι ποτ' ἔσται τοῦθ' ὅπως ἐχθροῖς ἐγὼ
<eur. medea. 1061> παῖδας παρήσω τοὺς ἐμοὺς καθυβρίσαι.
<eur. medea. 1062> πάντως σφ' ἀνάγκη κατθανεῖν: ἐπεὶ δὲ χρή,
<eur. medea. 1063> ἡμεῖς κτενοῦμεν οἵπερ ἐξεφύσαμεν.
<eur. medea. 1064> πάντως πέπρακται ταῦτα κοὐκ ἐκφεύξεται.]
<eur. medea. 1065> καὶ δὴ 'πὶ κρατὶ στέφανος, ἐν πέπλοισι δὲ
<eur. medea. 1066> νύμφη τύραννος ὄλλυται, σάφ' οἶδ' ἐγώ.
<eur. medea. 1067> ἀλλ', εἶμι γὰρ δὴ τλημονεστάτην ὁδὸν
<eur. medea. 1068> καὶ τούσδε πέμψω τλημονεστέραν ἔτι,
<eur. medea. 1069> παῖδας προσειπεῖν βούλομαι: δότ', ὦ τέκνα,
<eur. medea. 1070> δότ' ἀσπάσασθαι μητρὶ δεξιὰν χέρα.
<eur. medea. 1071> ὦ φιλτάτη χείρ, φίλτατον δέ μοι στόμα
<eur. medea. 1072> καὶ σχῆμα καὶ πρόσωπον εὐγενὲς τέκνων,
<eur. medea. 1073> εὐδαιμονοῖτον, ἀλλ' ἐκεῖ: τὰ δ' ἐνθάδε
<eur. medea. 1074> πατὴρ ἀφείλετ'. ὦ γλυκεῖα προσβολή,
<eur. medea. 1075> ὦ μαλθακὸς χρὼς πνεῦμά θ' ἥδιστον τέκνων.
<eur. medea. 1076> χωρεῖτε χωρεῖτ': οὐκέτ' εἰμὶ προσβλέπειν
<eur. medea. 1077> οἵα τε †πρὸς ὑμᾶς† ἀλλὰ νικῶμαι κακοῖς.
<eur. medea. 1078> καὶ μανθάνω μὲν οἷα τολμήσω κακά,
<eur. medea. 1079> θυμὸς δὲ κρείσσων τῶν ἐμῶν βουλευμάτων,
<eur. medea. 1080> ὅσπερ μεγίστων αἴτιος κακῶν βροτοῖς.
<eur. medea. 1081> πολλάκις ἤδη διὰ λεπτοτέρων
<eur. medea. 1082> μύθων ἔμολον καὶ πρὸς ἁμίλλας
<eur. medea. 1083> ἦλθον μείζους ἢ χρὴ γενεὰν
<eur. medea. 1084> θῆλυν ἐρευνᾶν:
<eur. medea. 1085> ἀλλὰ γὰρ ἔστιν μοῦσα καὶ ἡμῖν,
<eur. medea. 1086> ἣ προσομιλεῖ σοφίας ἕνεκεν,
<eur. medea. 1087> πάσαισι μὲν οὔ, παῦρον δὲ γένος,
<eur. medea. 1088> μίαν ἐν πολλαῖς, εὕροις ἂν ἴσως
<eur. medea. 1089> οὐκ ἀπόμουσον τὸ γυναικῶν.
<eur. medea. 1090> καί φημι βροτῶν οἵτινές εἰσιν
<eur. medea. 1091> πάμπαν ἄπειροι μηδ' ἐφύτευσαν
<eur. medea. 1092> παῖδας προφέρειν εἰς εὐτυχίαν
<eur. medea. 1093> τῶν γειναμένων.
<eur. medea. 1094> οἱ μὲν ἄτεκνοι δι' ἀπειροσύνην
<eur. medea. 1095> εἴθ' ἡδὺ βροτοῖς εἴτ' ἀνιαρὸν
<eur. medea. 1096> παῖδες τελέθους' οὐχὶ τυχόντες
<eur. medea. 1097> πολλῶν μόχθων ἀπέχονται:
<eur. medea. 1098> οἷσι δὲ τέκνων ἔστιν ἐν οἴκοις
<eur. medea. 1099> γλυκερὸν βλάστημ', ἐσορῶ μελέτῃ
<eur. medea. 1100> κατατρυχομένους τὸν ἅπαντα χρόνον,
<eur. medea. 1101> πρῶτον μὲν ὅπως θρέψουσι καλῶς
<eur. medea. 1102> βίοτόν θ' ὁπόθεν λείψουσι τέκνοις:
<eur. medea. 1103> ἔτι δ' ἐκ τούτων εἴτ' ἐπὶ φλαύροις
<eur. medea. 1104> εἴτ' ἐπὶ χρηστοῖς
<eur. medea. 1105> μοχθοῦσι, τόδ' ἐστὶν ἄδηλον.
<eur. medea. 1105> ἓν δὲ τὸ πάντων λοίσθιον ἤδη
<eur. medea. 1106> πᾶσιν κατερῶ θνητοῖσι κακόν:
<eur. medea. 1107> καὶ δὴ γὰρ ἅλις βίοτόν θ' ηὗρον
<eur. medea. 1108> σῶμά τ' ἐς ἥβην ἤλυθε τέκνων
<eur. medea. 1109> χρηστοί τ' ἐγένοντ': εἰ δὲ κυρήσαι
<eur. medea. 1110> δαίμων οὕτως, φροῦδος ἐς ̔́Αιδου
<eur. medea. 1111> θάνατος προφέρων σώματα τέκνων.
<eur. medea. 1112> πῶς οὖν λύει πρὸς τοῖς ἄλλοις
<eur. medea. 1113> τήνδ' ἔτι λύπην ἀνιαροτάτην
<eur. medea. 1114> παίδων ἕνεκεν
<eur. medea. 1115> θνητοῖσι θεοὺς ἐπιβάλλειν;
<eur. medea. 1116> φίλαι, πάλαι τοι προσμένουσα τὴν τύχην
<eur. medea. 1117> καραδοκῶ τἀκεῖθεν οἷ προβήσεται.
<eur. medea. 1118> καὶ δὴ δέδορκα τόνδε τῶν ̓Ιάσονος
<eur. medea. 1119> στείχοντ' ὀπαδῶν: πνεῦμα δ' ἠρεθισμένον
<eur. medea. 1120> δείκνυσιν ὥς τι καινὸν ἀγγελεῖ κακόν.
<eur. medea. 1121> [ὦ δεινὸν ἔργον παρανόμως εἰργασμένη,]
<eur. medea. 1122> Μήδεια, φεῦγε φεῦγε, μήτε ναί̈αν
<eur. medea. 1123> λιποῦς' ἀπήνην μήτ' ὄχον πεδοστιβῆ.
<eur. medea. 1124> τί δ' ἄξιόν μοι τῆσδε τυγχάνει φυγῆς;
<eur. medea. 1125> ὄλωλεν ἡ τύραννος ἀρτίως κόρη
<eur. medea. 1126> Κρέων θ' ὁ φύσας φαρμάκων τῶν σῶν ὕπο.
<eur. medea. 1127> κάλλιστον εἶπας μῦθον, ἐν δ' εὐεργέταις
<eur. medea. 1128> τὸ λοιπὸν ἤδη καὶ φίλοις ἐμοῖς ἔσῃ.
<eur. medea. 1129> τί φῄς; φρονεῖς μὲν ὀρθὰ κοὐ μαίνῃ, γύναι,
<eur. medea. 1130> ἥτις, τυράννων ἑστίαν ᾐκισμένη,
<eur. medea. 1131> χαίρεις κλύουσα κοὐ φοβῇ τὰ τοιάδε;
<eur. medea. 1132> ἔχω τι κἀγὼ τοῖσι σοῖς ἐναντίον
<eur. medea. 1133> λόγοισιν εἰπεῖν: ἀλλὰ μὴ σπέρχου, φίλος,
<eur. medea. 1134> λέξον δέ: πῶς ὤλοντο; δὶς τόσον γὰρ ἂν
<eur. medea. 1135> τέρψειας ἡμᾶς, εἰ τεθνᾶσι παγκάκως.
<eur. medea. 1136> ἐπεὶ τέκνων σῶν ἦλθε δίπτυχος γονὴ
<eur. medea. 1137> σὺν πατρί, καὶ παρῆλθε νυμφικοὺς δόμους,
<eur. medea. 1138> ἥσθημεν οἵπερ σοῖς ἐκάμνομεν κακοῖς
<eur. medea. 1139> δμῶες: δι' ὤτων δ' εὐθὺς ἦν πολὺς λόγος
<eur. medea. 1140> σὲ καὶ πόσιν σὸν νεῖκος ἐσπεῖσθαι τὸ πρίν.
<eur. medea. 1141> κυνεῖ δ' ὁ μέν τις χεῖρ', ὁ δὲ ξανθὸν κάρα
<eur. medea. 1142> παίδων: ἐγὼ δὲ καὐτὸς ἡδονῆς ὕπο
<eur. medea. 1143> στέγας γυναικῶν σὺν τέκνοις ἅμ' ἑσπόμην.
<eur. medea. 1144> δέσποινα δ' ἣν νῦν ἀντὶ σοῦ θαυμάζομεν,
<eur. medea. 1145> πρὶν μὲν τέκνων σῶν εἰσιδεῖν ξυνωρίδα,
<eur. medea. 1146> πρόθυμον εἶχ' ὀφθαλμὸν εἰς ̓Ιάσονα:
<eur. medea. 1147> ἔπειτα μέντοι προυκαλύψατ' ὄμματα
<eur. medea. 1148> λευκήν τ' ἀπέστρεψ' ἔμπαλιν παρηίδα,
<eur. medea. 1149> παίδων μυσαχθεῖς' εἰσόδους. πόσις δὲ σὸς
<eur. medea. 1150> ὀργάς τ' ἀφῄρει καὶ χόλον νεάνιδος,
<eur. medea. 1151> λέγων τάδ': Οὐ μὴ δυσμενὴς ἔσῃ φίλοις,
<eur. medea. 1152> παύσῃ δὲ θυμοῦ καὶ πάλιν στρέψεις κάρα,
<eur. medea. 1153> φίλους νομίζους' οὕσπερ ἂν πόσις σέθεν,
<eur. medea. 1154> δέξῃ δὲ δῶρα καὶ παραιτήσῃ πατρὸς
<eur. medea. 1155> φυγὰς ἀφεῖναι παισὶ τοῖσδ' ἐμὴν χάριν;
<eur. medea. 1156> ἡ δ', ὡς ἐσεῖδε κόσμον, οὐκ ἠνέσχετο,
<eur. medea. 1157> ἀλλ' ᾔνες' ἀνδρὶ πάντα, καὶ πρὶν ἐκ δόμων
<eur. medea. 1158> μακρὰν ἀπεῖναι πατέρα καὶ παῖδας σέθεν
<eur. medea. 1159> λαβοῦσα πέπλους ποικίλους ἠμπέσχετο,
<eur. medea. 1160> χρυσοῦν τε θεῖσα στέφανον ἀμφὶ βοστρύχοις
<eur. medea. 1161> λαμπρῷ κατόπτρῳ σχηματίζεται κόμην,
<eur. medea. 1162> ἄψυχον εἰκὼ προσγελῶσα σώματος.
<eur. medea. 1163> κἄπειτ' ἀναστᾶς' ἐκ θρόνων διέρχεται
<eur. medea. 1164> στέγας, ἁβρὸν βαίνουσα παλλεύκῳ ποδί,
<eur. medea. 1165> δώροις ὑπερχαίρουσα, πολλὰ πολλάκις
<eur. medea. 1166> τένοντ' ἐς ὀρθὸν ὄμμασι σκοπουμένη.
<eur. medea. 1167> τοὐνθένδε μέντοι δεινὸν ἦν θέαμ' ἰδεῖν:
<eur. medea. 1168> χροιὰν γὰρ ἀλλάξασα λεχρία πάλιν
<eur. medea. 1169> χωρεῖ τρέμουσα κῶλα καὶ μόλις φθάνει
<eur. medea. 1170> θρόνοισιν ἐμπεσοῦσα μὴ χαμαὶ πεσεῖν.
<eur. medea. 1171> καί τις γεραιὰ προσπόλων, δόξασά που
<eur. medea. 1172> ἢ Πανὸς ὀργὰς ἤ τινος θεῶν μολεῖν,
<eur. medea. 1173> ἀνωλόλυξε, πρίν γ' ὁρᾷ διὰ στόμα
<eur. medea. 1174> χωροῦντα λευκὸν ἀφρόν, ὀμμάτων τ' ἄπο
<eur. medea. 1175> κόρας στρέφουσαν, αἷμά τ' οὐκ ἐνὸν χροί̈:
<eur. medea. 1176> εἶτ' ἀντίμολπον ἧκεν ὀλολυγῆς μέγαν
<eur. medea. 1177> κωκυτόν. εὐθὺς δ' ἡ μὲν ἐς πατρὸς δόμους
<eur. medea. 1178> ὥρμησεν, ἡ δὲ πρὸς τὸν ἀρτίως πόσιν,
<eur. medea. 1179> φράσουσα νύμφης συμφοράν: ἅπασα δὲ
<eur. medea. 1180> στέγη πυκνοῖσιν ἐκτύπει δραμήμασιν.
<eur. medea. 1181> ἤδη δ' ἑλίσσων κῶλον ἑκπλέθρου δρόμου
<eur. medea. 1182> ταχὺς βαδιστὴς τερμόνων ἂν ἥπτετο,
<eur. medea. 1183> ὅτ' ἐξ ἀναύδου καὶ μύσαντος ὄμματος
<eur. medea. 1184> δεινὸν στενάξας' ἡ τάλαιν' ἠγείρετο.
<eur. medea. 1185> διπλοῦν γὰρ αὐτῇ πῆμ' ἐπεστρατεύετο:
<eur. medea. 1186> χρυσοῦς μὲν ἀμφὶ κρατὶ κείμενος πλόκος
<eur. medea. 1187> θαυμαστὸν ἵει νᾶμα παμφάγου πυρός,
<eur. medea. 1188> πέπλοι δὲ λεπτοί, σῶν τέκνων δωρήματα,
<eur. medea. 1189> λευκὴν ἔδαπτον σάρκα τῆς δυσδαίμονος.
<eur. medea. 1190> φεύγει δ' ἀναστᾶς' ἐκ θρόνων πυρουμένη,
<eur. medea. 1191> σείουσα χαίτην κρᾶτά τ' ἄλλοτ' ἄλλοσε,
<eur. medea. 1192> ῥῖψαι θέλουσα στέφανον: ἀλλ' ἀραρότως
<eur. medea. 1193> σύνδεσμα χρυσὸς εἶχε, πῦρ δ', ἐπεὶ κόμην
<eur. medea. 1194> ἔσεισε, μᾶλλον δὶς τόσως ἐλάμπετο.
<eur. medea. 1195> πίτνει δ' ἐς οὖδας συμφορᾷ νικωμένη,
<eur. medea. 1196> πλὴν τῷ τεκόντι κάρτα δυσμαθὴς ἰδεῖν:
<eur. medea. 1197> οὔτ' ὀμμάτων γὰρ δῆλος ἦν κατάστασις
<eur. medea. 1198> οὔτ' εὐφυὲς πρόσωπον, αἷμα δ' ἐξ ἄκρου
<eur. medea. 1199> ἔσταζε κρατὸς συμπεφυρμένον πυρί,
<eur. medea. 1200> σάρκες δ' ἀπ' ὀστέων ὥστε πεύκινον δάκρυ
<eur. medea. 1201> γνάθοις ἀδήλοις φαρμάκων ἀπέρρεον,
<eur. medea. 1202> δεινὸν θέαμα: πᾶσι δ' ἦν φόβος θιγεῖν
<eur. medea. 1203> νεκροῦ: τύχην γὰρ εἴχομεν διδάσκαλον.
<eur. medea. 1204> πατὴρ δ' ὁ τλήμων συμφορᾶς ἀγνωσίᾳ
<eur. medea. 1205> ἄφνω παρελθὼν δῶμα προσπίτνει νεκρῷ .
<eur. medea. 1206> ᾤμωξε δ' εὐθὺς καὶ περιπτύξας χέρας
<eur. medea. 1207> κυνεῖ προσαυδῶν τοιάδ': "̓͂Ω" δύστηνε παῖ,
<eur. medea. 1208> τίς ς' ὧδ' ἀτίμως δαιμόνων ἀπώλεσεν;
<eur. medea. 1209> τίς τὸν γέροντα τύμβον ὀρφανὸν σέθεν
<eur. medea. 1210> τίθησιν; οἴμοι, συνθάνοιμί σοι, τέκνον.
<eur. medea. 1211> ἐπεὶ δὲ θρήνων καὶ γόων ἐπαύσατο,
<eur. medea. 1212> χρῄζων γεραιὸν ἐξαναστῆσαι δέμας
<eur. medea. 1213> προσείχεθ' ὥστε κισσὸς ἔρνεσιν δάφνης
<eur. medea. 1214> λεπτοῖσι πέπλοις, δεινὰ δ' ἦν παλαίσματα:
<eur. medea. 1215> ὁ μὲν γὰρ ἤθελ' ἐξαναστῆσαι γόνυ,
<eur. medea. 1216> ἡ δ' ἀντελάζυτ': εἰ δὲ πρὸς βίαν ἄγοι,
<eur. medea. 1217> σάρκας γεραιὰς ἐσπάρασς' ἀπ' ὀστέων.
<eur. medea. 1218> χρόνῳ δ' ἀπέστη καὶ μεθῆχ' ὁ δύσμορος
<eur. medea. 1219> ψυχήν: κακοῦ γὰρ οὐκέτ' ἦν ὑπέρτερος.
<eur. medea. 1220> κεῖνται δὲ νεκροὶ παῖς τε καὶ γέρων πατὴρ
<eur. medea. 1221> [πέλας, ποθεινὴ δακρύοισι συμφορά].
<eur. medea. 1222> καί μοι τὸ μὲν σὸν ἐκποδὼν ἔστω λόγου:
<eur. medea. 1223> γνώσῃ γὰρ αὐτὴ ζημίας ἐπιστροφήν.
<eur. medea. 1224> τὰ θνητὰ δ' οὐ νῦν πρῶτον ἡγοῦμαι σκιάν,
<eur. medea. 1225> οὐδ' ἂν τρέσας εἴποιμι τοὺς σοφοὺς βροτῶν
<eur. medea. 1226> δοκοῦντας εἶναι καὶ μεριμνητὰς λόγων
<eur. medea. 1227> τούτους μεγίστην μωρίαν ὀφλισκάνειν.
<eur. medea. 1228> θνητῶν γὰρ οὐδείς ἐστιν εὐδαίμων ἀνήρ:
<eur. medea. 1229> ὄλβου δ' ἐπιρρυέντος εὐτυχέστερος
<eur. medea. 1230> ἄλλου γένοιτ' ἂν ἄλλος, εὐδαίμων δ' ἂν οὔ.
<eur. medea. 1231> ἔοιχ' ὁ δαίμων πολλὰ τῇδ' ἐν ἡμέρᾳ
<eur. medea. 1232> κακὰ ξυνάπτειν ἐνδίκως ̓Ιάσονι.
<eur. medea. 1233> [ὦ τλῆμον, ὥς σου συμφορὰς οἰκτίρομεν,
<eur. medea. 1234> κόρη Κρέοντος, ἥτις εἰς ̔́Αιδου δόμους
<eur. medea. 1235> οἴχῃ γάμων ἕκατι τῶν ̓Ιάσονος.]
<eur. medea. 1236> φίλαι, δέδοκται τοὔργον ὡς τάχιστά μοι
<eur. medea. 1237> παῖδας κτανούσῃ τῆσδ' ἀφορμᾶσθαι χθονός,
<eur. medea. 1238> καὶ μὴ σχολὴν ἄγουσαν ἐκδοῦναι τέκνα
<eur. medea. 1239> ἄλλῃ φονεῦσαι δυσμενεστέρᾳ χερί.
<eur. medea. 1240> πάντως σφ' ἀνάγκη κατθανεῖν: ἐπεὶ δὲ χρή,
<eur. medea. 1241> ἡμεῖς κτενοῦμεν οἵπερ ἐξεφύσαμεν.
<eur. medea. 1242> ἀλλ' εἶ' ὁπλίζου, καρδία: τί μέλλομεν
<eur. medea. 1243> τὰ δεινὰ κἀναγκαῖα μὴ πράσσειν κακά;
<eur. medea. 1244> ἄγ', ὦ τάλαινα χεὶρ ἐμή, λαβὲ ξίφος,
<eur. medea. 1245> λάβ', ἕρπε πρὸς βαλβῖδα λυπηρὰν βίου,
<eur. medea. 1246> καὶ μὴ κακισθῇς μηδ' ἀναμνησθῇς τέκνων,
<eur. medea. 1247> ὡς φίλταθ', ὡς ἔτικτες, ἀλλὰ τήνδε γε
<eur. medea. 1248> λαθοῦ βραχεῖαν ἡμέραν παίδων σέθεν
<eur. medea. 1249> κἄπειτα θρήνει: καὶ γὰρ εἰ κτενεῖς σφ', ὅμως
<eur. medea. 1250> φίλοι γ' ἔφυσαν: δυστυχὴς δ' ἐγὼ γυνή.
<eur. medea. 1251> ἰὼ Γᾶ τε καὶ παμφαὴς
<eur. medea. 1252> ἀκτὶς ̔Αλίου, κατίδετ' ἴδετε τὰν
<eur. medea. 1253> ὀλομέναν γυναῖκα, πρὶν φοινίαν
<eur. medea. 1254> τέκνοις προσβαλεῖν χέρ' αὐτοκτόνον:
<eur. medea. 1255> σᾶς γὰρ χρυσέας ἀπὸ γονᾶς
<eur. medea. 1256> ἔβλαστεν, θεοῦ δ' αἷμα χαμαὶ πίτνειν
<eur. medea. 1257> φόβος ὑπ' ἀνέρων.
<eur. medea. 1258> ἀλλά νιν, ὦ φάος διογενές, κάτειρ-
<eur. medea. 1259> γε κατάπαυσον, ἔξελ' οἴκων τάλαι-
<eur. medea. 1260> ναν φονίαν τ' ̓Ερινὺν ὑπαλαστόρων.
<eur. medea. 1261> μάταν μόχθος ἔρρει τέκνων,
<eur. medea. 1262> μάταν ἄρα γένος φίλιον ἔτεκες, ὦ
<eur. medea. 1263> κυανεᾶν λιποῦσα Συμπληγάδων
<eur. medea. 1264> πετρᾶν ἀξενωτάταν ἐσβολάν.
<eur. medea. 1265> δειλαία, τί σοι φρενοβαρὴς
<eur. medea. 1266> χόλος προσπίτνει καὶ ζαμενὴς φόνου
<eur. medea. 1267> φόνος ἀμείβεται;
<eur. medea. 1268> χαλεπὰ γὰρ βροτοῖς ὁμογενῆ μιά-
<eur. medea. 1269> σματ', ἕπεται δ' ἅμ' αὐτοφόνταις ξυνῳ-
<eur. medea. 1270> δὰ θεόθεν πίτνοντ' ἐπὶ δόμοις ἄχη.   （ἔσωθεν）
<eur. medea. 1270a> ἰώ μοι.
<eur. medea. 1273> ἀκούεις βοὰν ἀκούεις τέκνων;
<eur. medea. 1274> ἰὼ τλᾶμον, ὦ κακοτυχὲς γύναι.
<eur. medea. 1271> οἴμοι, τί δράσω; ποῖ φύγω μητρὸς χέρας;
<eur. medea. 1272> οὐκ οἶδ', ἄδελφε φίλτατ': ὀλλύμεσθα γάρ.
<eur. medea. 1275> παρέλθω δόμους; ἀρῆξαι φόνον δοκεῖ μοι τέκνοις.
<eur. medea. 1276> ναί, πρὸς θεῶν, ἀρήξατ': ἐν δέοντι γάρ.
<eur. medea. 1277> ὡς ἐγγὺς ἤδη γ' ἐσμὲν ἀρκύων ξίφους.
<eur. medea. 1280> τάλαιν', ὡς ἄρ' ἦσθα πέτρος ἢ σίδαρος, ἅτις τέκνων
<eur. medea. 1281> ὃν ἔτεκες ἄροτον αὐτόχειρι μοίρᾳ κτενεῖς.
<eur. medea. 1282> μίαν δὴ κλύω μίαν τῶν πάρος
<eur. medea. 1283> γυναῖκ' ἐν φίλοις χέρα βαλεῖν τέκνοις,
<eur. medea. 1284> ̓Ινὼ μανεῖσαν ἐκ θεῶν, ὅθ' ἡ Διὸς
<eur. medea. 1285> δάμαρ νιν ἐξέπεμψε δωμάτων ἄλαις:
<eur. medea. 1286> πίτνει δ' ἁ τάλαιν' ἐς ἅλμαν φόνῳ τέκνων δυσσεβεῖ,
<eur. medea. 1287> ἀκτῆς ὑπερτείνασα ποντίας πόδα,
<eur. medea. 1288> δυοῖν τε παίδοιν συνθανοῦς' ἀπόλλυται.
<eur. medea. 1290> τί δῆτ' οὐ γένοιτ' ἂν ἔτι δεινόν; ὦ γυναικῶν λέχος
<eur. medea. 1291> πολύπονον, ὅσα βροτοῖς ἔρεξας ἤδη κακά.
<eur. medea. 1292> γυναῖκες, αἳ τῆσδ' ἐγγὺς ἕστατε στέγης,
<eur. medea. 1293> ἆρ' ἐν δόμοισιν ἡ τὰ δείν' εἰργασμένη
<eur. medea. 1295> Μήδεια τοισίδ' ἢ μεθέστηκεν φυγῇ;
<eur. medea. 1296> δεῖ γάρ νιν ἤτοι γῆς γε κρυφθῆναι κάτω
<eur. medea. 1297> ἢ πτηνὸν ἆραι σῶμ' ἐς αἰθέρος βάθος,
<eur. medea. 1298> εἰ μὴ τυράννων δώμασιν δώσει δίκην.
<eur. medea. 1299> πέποιθ' ἀποκτείνασα κοιράνους χθονὸς
<eur. medea. 1300> ἀθῷος αὐτὴ τῶνδε φεύξεσθαι δόμων;
<eur. medea. 1301> ἀλλ' οὐ γὰρ αὐτῆς φροντίδ' ὡς τέκνων ἔχω:
<eur. medea. 1302> κείνην μὲν οὓς ἔδρασεν ἔρξουσιν κακῶς,
<eur. medea. 1303> ἐμῶν δὲ παίδων ἦλθον ἐκσώσων βίον,
<eur. medea. 1304> μή μοί τι δράσως' οἱ προσήκοντες γένει,
<eur. medea. 1305> μητρῷον ἐκπράσσοντες ἀνόσιον φόνον.
<eur. medea. 1306> ὦ τλῆμον, οὐκ οἶσθ' οἷ κακῶν ἐλήλυθας,
<eur. medea. 1307> ̓Ιᾶσον: οὐ γὰρ τούσδ' ἂν ἐφθέγξω λόγους.
<eur. medea. 1308> τί δ' ἔστιν; οὔ που κἄμ' ἀποκτεῖναι θέλει;
<eur. medea. 1309> παῖδες τεθνᾶσι χειρὶ μητρῴᾳ σέθεν.
<eur. medea. 1310> οἴμοι, τί λέξεις; ὥς μ' ἀπώλεσας, γύναι.
<eur. medea. 1311> ὡς οὐκέτ' ὄντων σῶν τέκνων φρόντιζε δή.
<eur. medea. 1312> ποῦ γάρ νιν ἔκτειν'; ἐντὸς ἢ 'ξωθεν δόμων;
<eur. medea. 1313> πύλας ἀνοίξας σῶν τέκνων ὄψῃ φόνον.
<eur. medea. 1314> χαλᾶτε κλῇδας ὡς τάχιστα, πρόσπολοι,
<eur. medea. 1315> ἐκλύεθ' ἁρμούς, ὡς ἴδω διπλοῦν κακόν,
<eur. medea. 1316> τοὺς μὲν θανόντας, τὴν δὲ δράσασαν τάδε,
<eur. medea. 1316a> φόνου τε παίδων τῶνδε τείσωμαι δίκην.
<eur. medea. 1317> τί τάσδε κινεῖς κἀναμοχλεύεις πύλας,
<eur. medea. 1318> νεκροὺς ἐρευνῶν κἀμὲ τὴν εἰργασμένην;
<eur. medea. 1319> παῦσαι πόνου τοῦδ'. εἰ δ' ἐμοῦ χρείαν ἔχεις,
<eur. medea. 1320> λέγ' εἴ τι βούλῃ, χειρὶ δ' οὐ ψαύσεις ποτέ:
<eur. medea. 1321> τοιόνδ' ὄχημα πατρὸς ̔́Ηλιος πατὴρ
<eur. medea. 1322> δίδωσιν ἡμῖν, ἔρυμα πολεμίας χερός.
<eur. medea. 1323> ὦ μῖσος, ὦ μέγιστον ἐχθίστη γύναι
<eur. medea. 1324> θεοῖς τε κἀμοὶ παντί τ' ἀνθρώπων γένει,
<eur. medea. 1325> ἥτις τέκνοισι σοῖσιν ἐμβαλεῖν ξίφος
<eur. medea. 1326> ἔτλης τεκοῦσα κἄμ' ἄπαιδ' ἀπώλεσας.
<eur. medea. 1327> καὶ ταῦτα δράσας' ἥλιόν τε προσβλέπεις
<eur. medea. 1328> καὶ γαῖαν, ἔργον τλᾶσα δυσσεβέστατον;
<eur. medea. 1329> ὄλοι'. ἐγὼ δὲ νῦν φρονῶ, τότ' οὐ φρονῶν,
<eur. medea. 1330> ὅτ' ἐκ δόμων σε βαρβάρου τ' ἀπὸ χθονὸς
<eur. medea. 1331> ̔́Ελλην' ἐς οἶκον ἠγόμην, κακὸν μέγα,
<eur. medea. 1332> πατρός τε καὶ γῆς προδότιν ἥ ς' ἐθρέψατο.
<eur. medea. 1333> τὸν σὸν δ' ἀλάστορ' εἰς ἔμ' ἔσκηψαν θεοί:
<eur. medea. 1334> κτανοῦσα γὰρ δὴ σὸν κάσιν παρέστιον
<eur. medea. 1335> τὸ καλλίπρῳρον εἰσέβης ̓Αργοῦς σκάφος.
<eur. medea. 1336> ἤρξω μὲν ἐκ τοιῶνδε: νυμφευθεῖσα δὲ
<eur. medea. 1337> παρ' ἀνδρὶ τῷδε καὶ τεκοῦσά μοι τέκνα,
<eur. medea. 1338> εὐνῆς ἕκατι καὶ λέχους σφ' ἀπώλεσας.
<eur. medea. 1339> οὐκ ἔστιν ἥτις τοῦτ' ἂν ̔Ελληνὶς γυνὴ
<eur. medea. 1340> ἔτλη ποθ', ὧν γε πρόσθεν ἠξίουν ἐγὼ
<eur. medea. 1341> γῆμαι σέ, κῆδος ἐχθρὸν ὀλέθριόν τ' ἐμοί,
<eur. medea. 1342> λέαιναν, οὐ γυναῖκα, τῆς Τυρσηνίδος
<eur. medea. 1343> Σκύλλης ἔχουσαν ἀγριωτέραν φύσιν.
<eur. medea. 1344> ἀλλ' οὐ γὰρ ἄν σε μυρίοις ὀνείδεσιν
<eur. medea. 1345> δάκοιμι: τοιόνδ' ἐμπέφυκέ σοι θράσος:
<eur. medea. 1346> ἔρρ', αἰσχροποιὲ καὶ τέκνων μιαιφόνε.
<eur. medea. 1347> ἐμοὶ δὲ τὸν ἐμὸν δαίμον' αἰάζειν πάρα,
<eur. medea. 1348> ὃς οὔτε λέκτρων νεογάμων ὀνήσομαι,
<eur. medea. 1349> οὐ παῖδας οὓς ἔφυσα κἀξεθρεψάμην
<eur. medea. 1350> ἕξω προσειπεῖν ζῶντας ἀλλ' ἀπώλεσα.
<eur. medea. 1351> μακρὰν ἂν ἐξέτεινα τοῖσδ' ἐναντίον
<eur. medea. 1352> λόγοισιν, εἰ μὴ Ζεὺς πατὴρ ἠπίστατο
<eur. medea. 1353> οἷ' ἐξ ἐμοῦ πέπονθας οἷά τ' εἰργάσω:
<eur. medea. 1354> σὺ δ' οὐκ ἔμελλες τἄμ' ἀτιμάσας λέχη
<eur. medea. 1355> τερπνὸν διάξειν βίοτον ἐγγελῶν ἐμοὶ
<eur. medea. 1356> οὐδ' ἡ τύραννος, οὐδ' ὅ σοι προσθεὶς γάμους
<eur. medea. 1357> Κρέων ἀνατεὶ τῆσδέ μ' ἐκβαλεῖν χθονός.
<eur. medea. 1358> πρὸς ταῦτα καὶ λέαιναν, εἰ βούλῃ, κάλει
<eur. medea. 1359> καὶ Σκύλλαν ἣ Τυρσηνὸν ᾤκησεν πέτραν:
<eur. medea. 1360> τῆς σῆς γὰρ ὡς χρῆν καρδίας ἀνθηψάμην.
<eur. medea. 1361> καὐτή γε λυπῇ καὶ κακῶν κοινωνὸς εἶ.
<eur. medea. 1362> σάφ' ἴσθι: λύει δ' ἄλγος, ἢν σὺ μὴ 'γγελᾷς.
<eur. medea. 1363> ὦ τέκνα, μητρὸς ὡς κακῆς ἐκύρσατε.
<eur. medea. 1364> ὦ παῖδες, ὡς ὤλεσθε πατρῴᾳ νόσῳ.
<eur. medea. 1365> οὔτοι νιν ἡμὴ δεξιά γ' ἀπώλεσεν.
<eur. medea. 1366> ἀλλ' ὕβρις οἵ τε σοὶ νεοδμῆτες γάμοι.
<eur. medea. 1367> λέχους σφε κἠξίωσας οὕνεκα κτανεῖν;
<eur. medea. 1368> σμικρὸν γυναικὶ πῆμα τοῦτ' εἶναι δοκεῖς;
<eur. medea. 1369> ἥτις γε σώφρων: σοὶ δὲ πάντ' ἐστὶν κακά.
<eur. medea. 1370> οἵδ' οὐκέτ' εἰσί: τοῦτο γάρ σε δήξεται.
<eur. medea. 1371> οἵδ' εἰσίν, οἴμοι, σῷ κάρᾳ μιάστορες.
<eur. medea. 1372> ἴσασιν ὅστις ἦρξε πημονῆς θεοί.
<eur. medea. 1373> ἴσασι δῆτα σήν γ' ἀπόπτυστον φρένα.
<eur. medea. 1374> στύγει: πικρὰν δὲ βάξιν ἐχθαίρω σέθεν.
<eur. medea. 1375> καὶ μὴν ἐγὼ σήν: ῥᾴδιοι δ' ἀπαλλαγαί.
<eur. medea. 1376> πῶς οὖν; τί δράσω; κάρτα γὰρ κἀγὼ θέλω.
<eur. medea. 1377> θάψαι νεκρούς μοι τούσδε καὶ κλαῦσαι πάρες.
<eur. medea. 1378> οὐ δῆτ', ἐπεί σφας τῇδ' ἐγὼ θάψω χερί,
<eur. medea. 1379> φέρους' ἐς ̔́Ηρας τέμενος ̓Ακραίας θεοῦ,
<eur. medea. 1380> ὡς μή τις αὐτοὺς πολεμίων καθυβρίσῃ
<eur. medea. 1381> τύμβους ἀνασπῶν: γῇ δὲ τῇδε Σισύφου
<eur. medea. 1382> σεμνὴν ἑορτὴν καὶ τέλη προσάψομεν
<eur. medea. 1383> τὸ λοιπὸν ἀντὶ τοῦδε δυσσεβοῦς φόνου.
<eur. medea. 1384> αὐτὴ δὲ γαῖαν εἶμι τὴν ̓Ερεχθέως,
<eur. medea. 1385> Αἰγεῖ συνοικήσουσα τῷ Πανδίονος.
<eur. medea. 1386> σὺ δ', ὥσπερ εἰκός, κατθανῇ κακὸς κακῶς,
<eur. medea. 1387> ̓Αργοῦς κάρα σὸν λειψάνῳ πεπληγμένος,
<eur. medea. 1388> πικρὰς τελευτὰς τῶν ἐμῶν γάμων ἰδών.
<eur. medea. 1389> ἀλλά ς' ̓Ερινὺς ὀλέσειε τέκνων
<eur. medea. 1390> φονία τε Δίκη.
<eur. medea. 1391> τίς δὲ κλύει σοῦ θεὸς ἢ δαίμων,
<eur. medea. 1392> τοῦ ψευδόρκου καὶ ξειναπάτου;
<eur. medea. 1393> φεῦ φεῦ, μυσαρὰ καὶ παιδολέτορ.
<eur. medea. 1394> στεῖχε πρὸς οἴκους καὶ θάπτ' ἄλοχον.
<eur. medea. 1395> στείχω, δισσῶν γ' ἄμορος τέκνων.
<eur. medea. 1396> οὔπω θρηνεῖς: μένε καὶ γῆρας.
<eur. medea. 1397> ὦ τέκνα φίλτατα.
<eur. medea. 1398> μητρί γε, σοὶ δ' οὔ.
<eur. medea. 1399> κἄπειτ' ἔκανες;
<eur. medea. 1400> σέ γε πημαίνους'.
<eur. medea. 1401> ὤμοι, φιλίου χρῄζω στόματος
<eur. medea. 1400> παίδων ὁ τάλας προσπτύξασθαι.
<eur. medea. 1401> νῦν σφε προσαυδᾷς, νῦν ἀσπάζῃ,
<eur. medea. 1402> τότ' ἀπωσάμενος.
<eur. medea. 1403> δός μοι πρὸς θεῶν
<eur. medea. 1404> μαλακοῦ χρωτὸς ψαῦσαι τέκνων.
<eur. medea. 1405> οὐκ ἔστι: μάτην ἔπος ἔρριπται.
<eur. medea. 1405> Ζεῦ, τάδ' ἀκούεις ὡς ἀπελαυνόμεθ'
<eur. medea. 1406> οἷά τε πάσχομεν ἐκ τῆς μυσαρᾶς
<eur. medea. 1407> καὶ παιδοφόνου τῆσδε λεαίνης;
<eur. medea. 1408> ἀλλ' ὁπόσον γοῦν πάρα καὶ δύναμαι
<eur. medea. 1409> τάδε καὶ θρηνῶ κἀπιθεάζω,
<eur. medea. 1410> μαρτυρόμενος δαίμονας ὥς μοι
<eur. medea. 1411> τέκνα κτείνας' ἀποκωλύεις
<eur. medea. 1412> ψαῦσαί τε χεροῖν θάψαι τε νεκρούς,
<eur. medea. 1413> οὓς μήποτ' ἐγὼ φύσας ὄφελον
<eur. medea. 1414> πρὸς σοῦ φθιμένους ἐπιδέσθαι.
<eur. medea. 1415> πολλῶν ταμίας Ζεὺς ἐν ̓Ολύμπῳ,
<eur. medea. 1416> πολλὰ δ' ἀέλπτως κραίνουσι θεοί:
<eur. medea. 1417> καὶ τὰ δοκηθέντ' οὐκ ἐτελέσθη,
<eur. medea. 1418> τῶν δ' ἀδοκήτων πόρον ηὗρε θεός.
<eur. medea. 1419> τοιόνδ' ἀπέβη τόδε πρᾶγμα.
