<eur. ba. 1> ἥκω Διὸς παῖς τήνδε Θηβαίων χθόνα
<eur. ba. 2> Διόνυσος, ὃν τίκτει ποθ' ἡ Κάδμου κόρη
<eur. ba. 3> Σεμέλη λοχευθεῖς' ἀστραπηφόρῳ πυρί:
<eur. ba. 4> μορφὴν δ' ἀμείψας ἐκ θεοῦ βροτησίαν
<eur. ba. 5> πάρειμι Δίρκης νάματ' ̓Ισμηνοῦ θ' ὕδωρ.
<eur. ba. 6> ὁρῶ δὲ μητρὸς μνῆμα τῆς κεραυνίας
<eur. ba. 7> τόδ' ἐγγὺς οἴκων καὶ δόμων ἐρείπια
<eur. ba. 8> τυφόμενα Δίου πυρὸς ἔτι ζῶσαν φλόγα,
<eur. ba. 9> ἀθάνατον ̔́Ηρας μητέρ' εἰς ἐμὴν ὕβριν.
<eur. ba. 10> αἰνῶ δὲ Κάδμον, ἄβατον ὃς πέδον τόδε
<eur. ba. 11> τίθησι, θυγατρὸς σηκόν: ἀμπέλου δέ νιν
<eur. ba. 12> πέριξ ἐγὼ 'κάλυψα βοτρυώδει χλόῃ.
<eur. ba. 13> λιπὼν δὲ Λυδῶν τοὺς πολυχρύσους γύας
<eur. ba. 14> Φρυγῶν τε, Περσῶν θ' ἡλιοβλήτους πλάκας
<eur. ba. 15> Βάκτριά τε τείχη τήν τε δύσχιμον χθόνα
<eur. ba. 16> Μήδων ἐπελθὼν ̓Αραβίαν τ' εὐδαίμονα
<eur. ba. 17> ̓Ασίαν τε πᾶσαν, ἣ παρ' ἁλμυρὰν ἅλα
<eur. ba. 18> κεῖται μιγάσιν ̔́Ελλησι βαρβάροις θ' ὁμοῦ
<eur. ba. 19> πλήρεις ἔχουσα καλλιπυργώτους πόλεις,
<eur. ba. 20> ἐς τήνδε πρῶτον ἦλθον ̔Ελλήνων πόλιν,
<eur. ba. 21> τἀκεῖ χορεύσας καὶ καταστήσας ἐμὰς
<eur. ba. 22> τελετάς, ἵν' εἴην ἐμφανὴς δαίμων βροτοῖς.
<eur. ba. 23> πρώτας δὲ Θήβας τῆσδε γῆς ̔Ελληνίδος
<eur. ba. 24> ἀνωλόλυξα, νεβρίδ' ἐξάψας χροὸς
<eur. ba. 25> θύρσον τε δοὺς ἐς χεῖρα, κίσσινον βέλος:
<eur. ba. 26> ἐπεί μ' ἀδελφαὶ μητρός, ἃς ἥκιστα χρῆν,
<eur. ba. 27> Διόνυσον οὐκ ἔφασκον ἐκφῦναι Διός,
<eur. ba. 28> Σεμέλην δὲ νυμφευθεῖσαν ἐκ θνητοῦ τινος
<eur. ba. 29> ἐς Ζῆν' ἀναφέρειν τὴν ἁμαρτίαν λέχους,
<eur. ba. 30> Κάδμου σοφίσμαθ', ὧν νιν οὕνεκα κτανεῖν
<eur. ba. 31> Ζῆν' ἐξεκαυχῶνθ', ὅτι γάμους ἐψεύσατο.
<eur. ba. 32> τοιγάρ νιν αὐτὰς ἐκ δόμων ᾤστρης' ἐγὼ
<eur. ba. 33> μανίαις, ὄρος δ' οἰκοῦσι παράκοποι φρενῶν:
<eur. ba. 34> σκευήν τ' ἔχειν ἠνάγκας' ὀργίων ἐμῶν,
<eur. ba. 35> καὶ πᾶν τὸ θῆλυ σπέρμα Καδμείων, ὅσαι
<eur. ba. 36> γυναῖκες ἦσαν, ἐξέμηνα δωμάτων:
<eur. ba. 37> ὁμοῦ δὲ Κάδμου παισὶν ἀναμεμειγμέναι
<eur. ba. 38> χλωραῖς ὑπ' ἐλάταις ἀνορόφοις ἧνται πέτραις.
<eur. ba. 39> δεῖ γὰρ πόλιν τήνδ' ἐκμαθεῖν, κεἰ μὴ θέλει,
<eur. ba. 40> ἀτέλεστον οὖσαν τῶν ἐμῶν βακχευμάτων,
<eur. ba. 41> Σεμέλης τε μητρὸς ἀπολογήσασθαί μ' ὕπερ
<eur. ba. 42> φανέντα θνητοῖς δαίμον' ὃν τίκτει Διί.
<eur. ba. 43> Κάδμος μὲν οὖν γέρας τε καὶ τυραννίδα
<eur. ba. 44> Πενθεῖ δίδωσι θυγατρὸς ἐκπεφυκότι,
<eur. ba. 45> ὃς θεομαχεῖ τὰ κατ' ἐμὲ καὶ σπονδῶν ἄπο
<eur. ba. 46> ὠθεῖ μ', ἐν εὐχαῖς τ' οὐδαμοῦ μνείαν ἔχει.
<eur. ba. 47> ὧν οὕνεκ' αὐτῷ θεὸς γεγὼς ἐνδείξομαι
<eur. ba. 48> πᾶσίν τε Θηβαίοισιν. ἐς δ' ἄλλην χθόνα,
<eur. ba. 49> τἀνθένδε θέμενος εὖ, μεταστήσω πόδα,
<eur. ba. 50> δεικνὺς ἐμαυτόν: ἢν δὲ Θηβαίων πόλις
<eur. ba. 51> ὀργῇ σὺν ὅπλοις ἐξ ὄρους βάκχας ἄγειν
<eur. ba. 52> ζητῇ, ξυνάψω μαινάσι στρατηλατῶν.
<eur. ba. 53> ὧν οὕνεκ' εἶδος θνητὸν ἀλλάξας ἔχω
<eur. ba. 54> μορφήν τ' ἐμὴν μετέβαλον εἰς ἀνδρὸς φύσιν.
<eur. ba. 55> ἀλλ', ὦ λιποῦσαι Τμῶλον ἔρυμα Λυδίας,
<eur. ba. 56> θίασος ἐμός, γυναῖκες, ἃς ἐκ βαρβάρων
<eur. ba. 57> ἐκόμισα παρέδρους καὶ ξυνεμπόρους ἐμοί,
<eur. ba. 58> αἴρεσθε τἀπιχώρι' ἐν πόλει Φρυγῶν
<eur. ba. 59> τύμπανα, ̔Ρέας τε μητρὸς ἐμά θ' εὑρήματα,
<eur. ba. 60> βασίλειά τ' ἀμφὶ δώματ' ἐλθοῦσαι τάδε
<eur. ba. 61> κτυπεῖτε Πενθέως, ὡς ὁρᾷ Κάδμου πόλις.
<eur. ba. 62> ἐγὼ δὲ βάκχαις, ἐς Κιθαιρῶνος πτυχὰς
<eur. ba. 63> ἐλθὼν ἵν' εἰσί, συμμετασχήσω χορῶν.
<eur. ba. 64> ̓Ασίας ἀπὸ γᾶς
<eur. ba. 65> ἱερὸν Τμῶλον ἀμείψασα θοάζω
<eur. ba. 66> Βρομίῳ πόνον ἡδὺν
<eur. ba. 67> κάματόν τ' εὐκάματον, Βάκ-
<eur. ba. 68> χιον εὐαζομένα.
<eur. ba. 69> τίς ὁδῷ τίς ὁδῷ; τίς;
<eur. ba. 70> μελάθροις ἔκτοπος ἔστω, στόμα τ' εὔφη-
<eur. ba. 70> μον ἅπας ἐξοσιούσθω:
<eur. ba. 71> τὰ νομισθέντα γὰρ αἰεὶ
<eur. ba. 72> Διόνυσον ὑμνήσω.
<eur. ba. 73> ὦ
<eur. ba. 73b> μάκαρ, ὅστις εὐδαίμων
<eur. ba. 74> τελετὰς θεῶν εἰδὼς
<eur. ba. 74b> βιοτὰν ἁγιστεύει καὶ
<eur. ba. 75> θιασεύεται ψυχὰν
<eur. ba. 76> ἐν ὄρεσσι βακχεύων
<eur. ba. 77> ὁσίοις καθαρμοῖσιν,
<eur. ba. 78> τά τε ματρὸς μεγάλας ὄρ-
<eur. ba. 79> για Κυβέλας θεμιτεύων,
<eur. ba. 80> ἀνὰ θύρσον τε τινάσσων,
<eur. ba. 81> κισσῷ τε στεφανωθεὶς
<eur. ba. 82> Διόνυσον θεραπεύει.
<eur. ba. 83> ἴτε βάκχαι, ἴτε βάκχαι,
<eur. ba. 84> Βρόμιον παῖδα θεὸν θεοῦ
<eur. ba. 85> Διόνυσον κατάγουσαι
<eur. ba. 86> Φρυγίων ἐξ ὀρέων ̔Ελ-
<eur. ba. 87> λάδος εἰς εὐρυχόρους ἀ-
<eur. ba. 87b> γυιάς, τὸν Βρόμιον:
<eur. ba. 88> ὅν
<eur. ba. 88b> ποτ' ἔχους' ἐν ὠδίνων
<eur. ba. 89> λοχίαις ἀνάγκαισι
<eur. ba. 90> πταμένας Διὸς βροντᾶς νη-
<eur. ba. 91> δύος ἔκβολον μάτηρ
<eur. ba. 92> ἔτεκεν, λιποῦς' αἰῶ-
<eur. ba. 93> να κεραυνίῳ πληγᾷ:
<eur. ba. 94> λοχίοις δ' αὐτίκα νιν δέ-
<eur. ba. 95> ξατο θαλάμαις Κρονίδας Ζεύς,
<eur. ba. 96> κατὰ μηρῷ δὲ καλύψας
<eur. ba. 97> χρυσέαισιν συνερείδει
<eur. ba. 98> περόναις κρυπτὸν ἀφ' ̔́Ηρας.
<eur. ba. 99> ἔτεκεν δ', ἁνίκα Μοῖραι
<eur. ba. 100> τέλεσαν, ταυρόκερων θεὸν
<eur. ba. 101> στεφάνωσέν τε δρακόντων
<eur. ba. 102> στεφάνοις, ἔνθεν ἄγραν θη-
<eur. ba. 103> ροτρόφον μαινάδες ἀμφι-
<eur. ba. 104> βάλλονται πλοκάμοις.
<eur. ba. 105> ὦ Σεμέλας τροφοὶ Θῆ-
<eur. ba. 106> βαι, στεφανοῦσθε κισσῷ:
<eur. ba. 107> βρύετε βρύετε χλοήρει
<eur. ba. 108> μίλακι καλλικάρπῳ
<eur. ba. 109> καὶ καταβακχιοῦσθε δρυὸς
<eur. ba. 110> ἢ ἐλάτας κλάδοισι,
<eur. ba. 111> στικτῶν τ' ἐνδυτὰ νεβρίδων
<eur. ba. 112> στέφετε λευκοτρίχων πλοκάμων
<eur. ba. 113> μαλλοῖς: ἀμφὶ δὲ νάρθηκας ὑβριστὰς
<eur. ba. 114> ὁσιοῦσθ': αὐτίκα γᾶ πᾶσα χορεύσει--
<eur. ba. 115> Βρόμιος ὅστις ἄγῃ θιάσους--
<eur. ba. 116> εἰς ὄρος εἰς ὄρος, ἔνθα μένει
<eur. ba. 117> θηλυγενὴς ὄχλος
<eur. ba. 118> ἀφ' ἱστῶν παρὰ κερκίδων τ'
<eur. ba. 119> οἰστρηθεὶς Διονύσῳ.
<eur. ba. 120> ὦ θαλάμευμα Κουρή-
<eur. ba. 121> των ζάθεοί τε Κρήτας
<eur. ba. 122> Διογενέτορες ἔναυλοι,
<eur. ba. 123> ἔνθα τρικόρυθες ἄντροις
<eur. ba. 124> βυρσότονον κύκλωμα τόδε
<eur. ba. 125> μοι Κορύβαντες ηὗρον:
<eur. ba. 126> βακχείᾳ δ' ἀνὰ συντόνῳ
<eur. ba. 127> κέρασαν ἁδυβόᾳ Φρυγίων
<eur. ba. 128> αὐλῶν πνεύματι ματρός τε ̔Ρέας ἐς
<eur. ba. 129> χέρα θῆκαν, κτύπον εὐάσμασι Βακχᾶν:
<eur. ba. 130> παρὰ δὲ μαινόμενοι Σάτυροι
<eur. ba. 131> ματέρος ἐξανύσαντο θεᾶς,
<eur. ba. 132> ἐς δὲ χορεύματα
<eur. ba. 133> συνῆψαν τριετηρίδων,
<eur. ba. 134> αἷς χαίρει Διόνυσος.
<eur. ba. 135> ἡδὺς ἐν ὄρεσιν, ὅταν ἐκ θιάσων δρομαί-
<eur. ba. 136> ων πέσῃ πεδόσε, νε-
<eur. ba. 138> βρίδος ἔχων ἱερὸν ἐνδυτόν, ἀγρεύων
<eur. ba. 139> αἷμα τραγοκτόνον, ὠμοφάγον χάριν, ἱέμε-
<eur. ba. 140> νος ἐς ὄρεα Φρύγια, Λύδι', ὁ δ' ἔξαρχος Βρόμιος,
<eur. ba. 141> εὐοἷ.
<eur. ba. 142> ῥεῖ δὲ γάλακτι πέδον, ῥεῖ δ' οἴνῳ, ῥεῖ δὲ μελισσᾶν
<eur. ba. 143> νέκταρι.
<eur. ba. 144> Συρίας δ' ὡς λιβάνου κα-
<eur. ba. 145> πνὸν ὁ Βακχεὺς ἀνέχων
<eur. ba. 146> πυρσώδη φλόγα πεύκας
<eur. ba. 147> ἐκ νάρθηκος ἀίσσει
<eur. ba. 148> δρόμῳ καὶ χοροῖσιν
<eur. ba. 149> πλανάτας ἐρεθίζων
<eur. ba. 150> ἰαχαῖς τ' ἀναπάλλων,
<eur. ba. 150> τρυφερόν τε πλόκαμον εἰς αἰθέρα ῥίπτων.
<eur. ba. 151> ἅμα δ' εὐάσμασι τοιάδ' ἐπιβρέμει:
<eur. ba. 152> ̓͂Ω ἴτε βάκχαι,
<eur. ba. 153> ὦ ἴτε βάκχαι,
<eur. ba. 154> Τμώλου χρυσορόου χλιδᾷ
<eur. ba. 155> μέλπετε τὸν Διόνυσον
<eur. ba. 157> βαρυβρόμων ὑπὸ τυμπάνων,
<eur. ba. 158> εὔια τὸν εὔιον ἀγαλλόμεναι θεὸν
<eur. ba. 159> ἐν Φρυγίαισι βοαῖς ἐνοπαῖσί τε,
<eur. ba. 160> λωτὸς ὅταν εὐκέλαδος
<eur. ba. 164> ἱερὸς ἱερὰ παίγματα βρέμῃ, σύνοχα
<eur. ba. 165> φοιτάσιν εἰς ὄρος εἰς ὄρος: ἡδομέ-
<eur. ba. 166> να δ' ἄρα, πῶλος ὅπως ἅμα ματέρι
<eur. ba. 169> φορβάδι, κῶλον ἄγει ταχύπουν σκιρτήμασι βάκχα.
<eur. ba. 170> τίς ἐν πύλαισι; Κάδμον ἐκκάλει δόμων,
<eur. ba. 171> ̓Αγήνορος παῖδ', ὃς πόλιν Σιδωνίαν
<eur. ba. 172> λιπὼν ἐπύργως' ἄστυ Θηβαίων τόδε.
<eur. ba. 173> ἴτω τις, εἰσάγγελλε Τειρεσίας ὅτι
<eur. ba. 174> ζητεῖ νιν: οἶδε δ' αὐτὸς ὧν ἥκω πέρι
<eur. ba. 175> ἅ τε ξυνεθέμην πρέσβυς ὢν γεραιτέρῳ,
<eur. ba. 176> θύρσους ἀνάπτειν καὶ νεβρῶν δορὰς ἔχειν
<eur. ba. 177> στεφανοῦν τε κρᾶτα κισσίνοις βλαστήμασιν.
<eur. ba. 178> ὦ φίλταθ', ὡς σὴν γῆρυν ᾐσθόμην κλύων
<eur. ba. 179> σοφὴν σοφοῦ παρ' ἀνδρός, ἐν δόμοισιν ὤν:
<eur. ba. 180> ἥκω δ' ἕτοιμος τήνδ' ἔχων σκευὴν θεοῦ:
<eur. ba. 181> δεῖ γάρ νιν ὄντα παῖδα θυγατρὸς ἐξ ἐμῆς
<eur. ba. 182> Διόνυσον ὃς πέφηνεν ἀνθρώποις θεὸς
<eur. ba. 183> ὅσον καθ' ἡμᾶς δυνατὸν αὔξεσθαι μέγαν.
<eur. ba. 184> ποῖ δεῖ χορεύειν, ποῖ καθιστάναι πόδα
<eur. ba. 185> καὶ κρᾶτα σεῖσαι πολιόν; ἐξηγοῦ σύ μοι
<eur. ba. 186> γέρων γέροντι, Τειρεσία: σὺ γὰρ σοφός.
<eur. ba. 187> ὡς οὐ κάμοιμ' ἂν οὔτε νύκτ' οὔθ' ἡμέραν
<eur. ba. 188> θύρσῳ κροτῶν γῆν: ἐπιλελήσμεθ' ἡδέως
<eur. ba. 189> γέροντες ὄντες.    ταὔτ' ἐμοὶ πάσχεις ἄρα:
<eur. ba. 190> κἀγὼ γὰρ ἡβῶ κἀπιχειρήσω χοροῖς.
<eur. ba. 191> οὐκοῦν ὄχοισιν εἰς ὄρος περάσομεν;
<eur. ba. 192> ἀλλ' οὐχ ὁμοίως ἂν ὁ θεὸς τιμὴν ἔχοι.
<eur. ba. 193> γέρων γέροντα παιδαγωγήσω ς' ἐγώ.
<eur. ba. 194> ὁ θεὸς ἀμοχθὶ κεῖσε νῷν ἡγήσεται.
<eur. ba. 195> μόνοι δὲ πόλεως Βακχίῳ χορεύσομεν;
<eur. ba. 196> μόνοι γὰρ εὖ φρονοῦμεν, οἱ δ' ἄλλοι κακῶς.
<eur. ba. 197> μακρὸν τὸ μέλλειν: ἀλλ' ἐμῆς ἔχου χερός.
<eur. ba. 198> ἰδού, ξύναπτε καὶ ξυνωρίζου χέρα.
<eur. ba. 199> οὐ καταφρονῶ 'γὼ τῶν θεῶν θνητὸς γεγώς.
<eur. ba. 200> οὐδὲν σοφιζόμεσθα τοῖσι δαίμοσιν.
<eur. ba. 201> πατρίους παραδοχάς, ἅς θ' ὁμήλικας χρόνῳ
<eur. ba. 202> κεκτήμεθ', οὐδεὶς αὐτὰ καταβαλεῖ λόγος,
<eur. ba. 203> οὐδ' εἰ δι' ἄκρων τὸ σοφὸν ηὕρηται φρενῶν.
<eur. ba. 204> ἐρεῖ τις ὡς τὸ γῆρας οὐκ αἰσχύνομαι,
<eur. ba. 205> μέλλων χορεύειν κρᾶτα κισσώσας ἐμόν;
<eur. ba. 206> οὐ γὰρ διῄρηχ' ὁ θεός, οὔτε τὸν νέον
<eur. ba. 207> εἰ χρὴ χορεύειν οὔτε τὸν γεραίτερον,
<eur. ba. 208> ἀλλ' ἐξ ἁπάντων βούλεται τιμὰς ἔχειν
<eur. ba. 209> κοινάς, διαριθμῶν δ' οὐδέν' αὔξεσθαι θέλει.
<eur. ba. 210> ἐπεὶ σὺ φέγγος, Τειρεσία, τόδ' οὐχ ὁρᾷς,
<eur. ba. 211> ἐγὼ προφήτης σοι λόγων γενήσομαι.
<eur. ba. 212> Πενθεὺς πρὸς οἴκους ὅδε διὰ σπουδῆς περᾷ,
<eur. ba. 213> ̓Εχίονος παῖς, ᾧ κράτος δίδωμι γῆς.
<eur. ba. 214> ὡς ἐπτόηται: τί ποτ' ἐρεῖ νεώτερον;
<eur. ba. 215> ἔκδημος ὢν μὲν τῆσδ' ἐτύγχανον χθονός,
<eur. ba. 216> κλύω δὲ νεοχμὰ τήνδ' ἀνὰ πτόλιν κακά,
<eur. ba. 217> γυναῖκας ἡμῖν δώματ' ἐκλελοιπέναι
<eur. ba. 218> πλασταῖσι βακχείαισιν, ἐν δὲ δασκίοις
<eur. ba. 219> ὄρεσι θοάζειν, τὸν νεωστὶ δαίμονα
<eur. ba. 220> Διόνυσον, ὅστις ἔστι, τιμώσας χοροῖς:
<eur. ba. 221> πλήρεις δὲ θιάσοις ἐν μέσοισιν ἑστάναι
<eur. ba. 222> κρατῆρας, ἄλλην δ' ἄλλος' εἰς ἐρημίαν
<eur. ba. 223> πτώσσουσαν εὐναῖς ἀρσένων ὑπηρετεῖν,
<eur. ba. 224> πρόφασιν μὲν ὡς δὴ μαινάδας θυοσκόους,
<eur. ba. 225> τὴν δ' ̓Αφροδίτην πρόσθ' ἄγειν τοῦ Βακχίου.
<eur. ba. 226> ὅσας μὲν οὖν εἴληφα, δεσμίους χέρας
<eur. ba. 227> σῴζουσι πανδήμοισι πρόσπολοι στέγαις:
<eur. ba. 228> ὅσαι δ' ἄπεισιν, ἐξ ὄρους θηράσομαι,
<eur. ba. 229> ̓Ινώ τ' ̓Αγαύην θ', ἥ μ' ἔτικτ' ̓Εχίονι,
<eur. ba. 230> ̓Ακταίονός τε μητέρ', Αὐτονόην λέγω.
<eur. ba. 231> καὶ σφᾶς σιδηραῖς ἁρμόσας ἐν ἄρκυσιν
<eur. ba. 232> παύσω κακούργου τῆσδε βακχείας τάχα.
<eur. ba. 233> λέγουσι δ' ὥς τις εἰσελήλυθε ξένος,
<eur. ba. 234> γόης ἐπῳδὸς Λυδίας ἀπὸ χθονός,
<eur. ba. 235> ξανθοῖσι βοστρύχοισιν εὐοσμῶν κόμην,
<eur. ba. 236> οἰνῶπας ὄσσοις χάριτας ̓Αφροδίτης ἔχων,
<eur. ba. 237> ὃς ἡμέρας τε κεὐφρόνας συγγίγνεται
<eur. ba. 238> τελετὰς προτείνων εὐίους νεάνισιν.
<eur. ba. 239> εἰ δ' αὐτὸν εἴσω τῆσδε λήψομαι στέγης,
<eur. ba. 240> παύσω κτυποῦντα θύρσον ἀνασείοντά τε
<eur. ba. 241> κόμας, τράχηλον σώματος χωρὶς τεμών.
<eur. ba. 242> ἐκεῖνος εἶναί φησι Διόνυσον θεόν,
<eur. ba. 243> ἐκεῖνος ἐν μηρῷ ποτ' ἐρράφθαι Διός,
<eur. ba. 244> ὃς ἐκπυροῦται λαμπάσιν κεραυνίαις
<eur. ba. 245> σὺν μητρί, Δίους ὅτι γάμους ἐψεύσατο.
<eur. ba. 246> ταῦτ' οὐχὶ δεινῆς ἀγχόνης ἔστ' ἄξια,
<eur. ba. 247> ὕβρεις ὑβρίζειν, ὅστις ἔστιν ὁ ξένος;
<eur. ba. 248> ἀτὰρ τόδ' ἄλλο θαῦμα, τὸν τερασκόπον
<eur. ba. 249> ἐν ποικίλαισι νεβρίσι Τειρεσίαν ὁρῶ
<eur. ba. 250> πατέρα τε μητρὸς τῆς ἐμῆς--πολὺν γέλων--
<eur. ba. 251> νάρθηκι βακχεύοντ': ἀναίνομαι, πάτερ,
<eur. ba. 252> τὸ γῆρας ὑμῶν εἰσορῶν νοῦν οὐκ ἔχον.
<eur. ba. 253> οὐκ ἀποτινάξεις κισσόν; οὐκ ἐλευθέραν
<eur. ba. 254> θύρσου μεθήσεις χεῖρ', ἐμῆς μητρὸς πάτερ;
<eur. ba. 255> σὺ ταῦτ' ἔπεισας, Τειρεσία: τόνδ' αὖ θέλεις
<eur. ba. 256> τὸν δαίμον' ἀνθρώποισιν ἐσφέρων νέον
<eur. ba. 257> σκοπεῖν πτερωτοὺς κἀμπύρων μισθοὺς φέρειν.
<eur. ba. 258> εἰ μή σε γῆρας πολιὸν ἐξερρύετο,
<eur. ba. 259> καθῆς' ἂν ἐν βάκχαισι δέσμιος μέσαις,
<eur. ba. 260> τελετὰς πονηρὰς εἰσάγων: γυναιξὶ γὰρ
<eur. ba. 261> ὅπου βότρυος ἐν δαιτὶ γίγνεται γάνος,
<eur. ba. 262> οὐχ ὑγιὲς οὐδὲν ἔτι λέγω τῶν ὀργίων.
<eur. ba. 263> τῆς δυσσεβείας. ὦ ξέν', οὐκ αἰδῇ θεοὺς
<eur. ba. 264> Κάδμον τε τὸν σπείραντα γηγενῆ στάχυν,
<eur. ba. 265> ̓Εχίονος δ' ὢν παῖς καταισχύνεις γένος;
<eur. ba. 266> ὅταν λάβῃ τις τῶν λόγων ἀνὴρ σοφὸς
<eur. ba. 267> καλὰς ἀφορμάς, οὐ μέγ' ἔργον εὖ λέγειν:
<eur. ba. 268> σὺ δ' εὔτροχον μὲν γλῶσσαν ὡς φρονῶν ἔχεις,
<eur. ba. 269> ἐν τοῖς λόγοισι δ' οὐκ ἔνεισί σοι φρένες.
<eur. ba. 270> θράσει δὲ δυνατὸς καὶ λέγειν οἷός τ' ἀνὴρ
<eur. ba. 271> κακὸς πολίτης γίγνεται νοῦν οὐκ ἔχων.
<eur. ba. 272> οὗτος δ' ὁ δαίμων ὁ νέος, ὃν σὺ διαγελᾷς,
<eur. ba. 273> οὐκ ἂν δυναίμην μέγεθος ἐξειπεῖν ὅσος
<eur. ba. 274> καθ' ̔Ελλάδ' ἔσται. δύο γάρ, ὦ νεανία,
<eur. ba. 275> τὰ πρῶτ' ἐν ἀνθρώποισι: Δημήτηρ θεά--
<eur. ba. 276> γῆ δ' ἐστίν, ὄνομα δ' ὁπότερον βούλῃ κάλει:
<eur. ba. 277> αὕτη μὲν ἐν ξηροῖσιν ἐκτρέφει βροτούς:
<eur. ba. 278> ὃς δ' ἦλθ' ἔπειτ', ἀντίπαλον ὁ Σεμέλης γόνος
<eur. ba. 279> βότρυος ὑγρὸν πῶμ' ηὗρε κεἰσηνέγκατο
<eur. ba. 280> θνητοῖς, ὃ παύει τοὺς ταλαιπώρους βροτοὺς
<eur. ba. 281> λύπης, ὅταν πλησθῶσιν ἀμπέλου ῥοῆς,
<eur. ba. 282> ὕπνον τε λήθην τῶν καθ' ἡμέραν κακῶν
<eur. ba. 283> δίδωσιν, οὐδ' ἔστ' ἄλλο φάρμακον πόνων.
<eur. ba. 284> οὗτος θεοῖσι σπένδεται θεὸς γεγώς,
<eur. ba. 285> ὥστε διὰ τοῦτον τἀγάθ' ἀνθρώπους ἔχειν.
<eur. ba. 286> καὶ καταγελᾷς νιν, ὡς ἐνερράφη Διὸς
<eur. ba. 287> μηρῷ; διδάξω ς' ὡς καλῶς ἔχει τόδε.
<eur. ba. 288> ἐπεί νιν ἥρπας' ἐκ πυρὸς κεραυνίου
<eur. ba. 289> Ζεύς, ἐς δ' ̓́Ολυμπον βρέφος ἀνήγαγεν θεόν,
<eur. ba. 290> ̔́Ηρα νιν ἤθελ' ἐκβαλεῖν ἀπ' οὐρανοῦ:
<eur. ba. 291> Ζεὺς δ' ἀντεμηχανήσαθ' οἷα δὴ θεός.
<eur. ba. 292> ῥήξας μέρος τι τοῦ χθόν' ἐγκυκλουμένου
<eur. ba. 293> αἰθέρος, ἔθηκε τόνδ' ὅμηρον ἐκδιδούς,
<eur. ba. 295> Διόνυσον ̔́Ηρας νεικέων: χρόνῳ δέ νιν
<eur. ba. 295> βροτοὶ ῥαφῆναί φασιν ἐν μηρῷ Διός,
<eur. ba. 296> ὄνομα μεταστήσαντες, ὅτι θεᾷ θεὸς
<eur. ba. 297> ̔́Ηρᾳ ποθ' ὡμήρευσε, συνθέντες λόγον.
<eur. ba. 298> μάντις δ' ὁ δαίμων ὅδε: τὸ γὰρ βακχεύσιμον
<eur. ba. 299> καὶ τὸ μανιῶδες μαντικὴν πολλὴν ἔχει:
<eur. ba. 300> ὅταν γὰρ ὁ θεὸς ἐς τὸ σῶμ' ἔλθῃ πολύς,
<eur. ba. 301> λέγειν τὸ μέλλον τοὺς μεμηνότας ποιεῖ.
<eur. ba. 302> ̓́Αρεώς τε μοῖραν μεταλαβὼν ἔχει τινά:
<eur. ba. 303> στρατὸν γὰρ ἐν ὅπλοις ὄντα κἀπὶ τάξεσιν
<eur. ba. 304> φόβος διεπτόησε πρὶν λόγχης θιγεῖν.
<eur. ba. 305> μανία δὲ καὶ τοῦτ' ἐστὶ Διονύσου πάρα.
<eur. ba. 306> ἔτ' αὐτὸν ὄψῃ κἀπὶ Δελφίσιν πέτραις
<eur. ba. 307> πηδῶντα σὺν πεύκαισι δικόρυφον πλάκα,
<eur. ba. 308> πάλλοντα καὶ σείοντα βακχεῖον κλάδον,
<eur. ba. 309> μέγαν τ' ἀν' ̔Ελλάδα. ἀλλ' ἐμοί, Πενθεῦ, πιθοῦ:
<eur. ba. 310> μὴ τὸ κράτος αὔχει δύναμιν ἀνθρώποις ἔχειν,
<eur. ba. 311> μηδ', ἢν δοκῇς μέν, ἡ δὲ δόξα σου νοσῇ,
<eur. ba. 312> φρονεῖν δόκει τι: τὸν θεὸν δ' ἐς γῆν δέχου
<eur. ba. 313> καὶ σπένδε καὶ βάκχευε καὶ στέφου κάρα.
<eur. ba. 314> οὐχ ὁ Διόνυσος σωφρονεῖν ἀναγκάσει
<eur. ba. 315> γυναῖκας ἐς τὴν Κύπριν, ἀλλ' ἐν τῇ φύσει
<eur. ba. 316> τὸ σωφρονεῖν ἔνεστιν εἰς τὰ πάντ' ἀεί
<eur. ba. 317> τοῦτο σκοπεῖν χρή: καὶ γὰρ ἐν βακχεύμασιν
<eur. ba. 318> οὖς' ἥ γε σώφρων οὐ διαφθαρήσεται.
<eur. ba. 319> ὁρᾷς, σὺ χαίρεις, ὅταν ἐφεστῶσιν πύλαις
<eur. ba. 320> πολλοί, τὸ Πενθέως δ' ὄνομα μεγαλύνῃ πόλις:
<eur. ba. 321> κἀκεῖνος, οἶμαι, τέρπεται τιμώμενος.
<eur. ba. 322> ἐγὼ μὲν οὖν καὶ Κάδμος, ὃν σὺ διαγελᾷς,
<eur. ba. 323> κισσῷ τ' ἐρεψόμεσθα καὶ χορεύσομεν,
<eur. ba. 324> πολιὰ ξυνωρίς, ἀλλ' ὅμως χορευτέον,
<eur. ba. 325> κοὐ θεομαχήσω σῶν λόγων πεισθεὶς ὕπο.
<eur. ba. 326> μαίνῃ γὰρ ὡς ἄλγιστα, κοὔτε φαρμάκοις
<eur. ba. 327> ἄκη λάβοις ἂν οὔτ' ἄνευ τούτων νοσεῖς.
<eur. ba. 328> ὦ πρέσβυ, Φοῖβόν τ' οὐ καταισχύνεις λόγοις,
<eur. ba. 329> τιμῶν τε Βρόμιον σωφρονεῖς, μέγαν θεόν.
<eur. ba. 330> ὦ παῖ, καλῶς σοι Τειρεσίας παρῄνεσεν.
<eur. ba. 331> οἴκει μεθ' ἡμῶν, μὴ θύραζε τῶν νόμων.
<eur. ba. 332> νῦν γὰρ πέτῃ τε καὶ φρονῶν οὐδὲν φρονεῖς.
<eur. ba. 333> κεἰ μὴ γὰρ ἔστιν ὁ θεὸς οὗτος, ὡς σὺ φῄς,
<eur. ba. 334> παρὰ σοὶ λεγέσθω: καὶ καταψεύδου καλῶς
<eur. ba. 335> ὡς ἔστι, Σεμέλη θ' ἵνα δοκῇ θεὸν τεκεῖν,
<eur. ba. 336> ἡμῖν τε τιμὴ παντὶ τῷ γένει προσῇ.
<eur. ba. 337> ὁρᾷς τὸν ̓Ακτέωνος ἄθλιον μόρον,
<eur. ba. 338> ὃν ὠμόσιτοι σκύλακες ἃς ἐθρέψατο
<eur. ba. 339> διεσπάσαντο, κρείσσον' ἐν κυναγίαις
<eur. ba. 340> ̓Αρτέμιδος εἶναι κομπάσαντ', ἐν ὀργάσιν.
<eur. ba. 341> ὃ μὴ πάθῃς σύ: δεῦρό σου στέψω κάρα
<eur. ba. 342> κισσῷ: μεθ' ἡμῶν τῷ θεῷ τιμὴν δίδου.
<eur. ba. 343> οὐ μὴ προσοίσεις χεῖρα, βακχεύσεις δ' ἰών,
<eur. ba. 344> μηδ' ἐξομόρξῃ μωρίαν τὴν σὴν ἐμοί;
<eur. ba. 345> τῆς σῆς δ' ἀνοίας τόνδε τὸν διδάσκαλον
<eur. ba. 346> δίκην μέτειμι. στειχέτω τις ὡς τάχος,
<eur. ba. 347> ἐλθὼν δὲ θάκους τοῦδ' ἵν' οἰωνοσκοπεῖ
<eur. ba. 348> μοχλοῖς τριαίνου κἀνάτρεψον ἔμπαλιν,
<eur. ba. 349> ἄνω κάτω τὰ πάντα συγχέας ὁμοῦ,
<eur. ba. 350> καὶ στέμματ' ἀνέμοις καὶ θυέλλαισιν μέθες.
<eur. ba. 351> μάλιστα γάρ νιν δήξομαι δράσας τάδε.
<eur. ba. 352> οἳ δ' ἀνὰ πόλιν στείχοντες ἐξιχνεύσατε
<eur. ba. 353> τὸν θηλύμορφον ξένον, ὃς ἐσφέρει νόσον
<eur. ba. 354> καινὴν γυναιξὶ καὶ λέχη λυμαίνεται.
<eur. ba. 355> κἄνπερ λάβητε, δέσμιον πορεύσατε
<eur. ba. 356> δεῦρ' αὐτόν, ὡς ἂν λευσίμου δίκης τυχὼν
<eur. ba. 357> θάνῃ, πικρὰν βάκχευσιν ἐν Θήβαις ἰδών.
<eur. ba. 358> ὦ σχέτλι', ὡς οὐκ οἶσθα ποῦ ποτ' εἶ λόγων.
<eur. ba. 359> μέμηνας ἤδη: καὶ πρὶν ἐξέστης φρενῶν.
<eur. ba. 360> στείχωμεν ἡμεῖς, Κάδμε, κἀξαιτώμεθα
<eur. ba. 361> ὑπέρ τε τούτου καίπερ ὄντος ἀγρίου
<eur. ba. 362> ὑπέρ τε πόλεως τὸν θεὸν μηδὲν νέον
<eur. ba. 363> δρᾶν. ἀλλ' ἕπου μοι κισσίνου βάκτρου μέτα,
<eur. ba. 364> πειρῶ δ' ἀνορθοῦν σῶμ' ἐμόν, κἀγὼ τὸ σόν:
<eur. ba. 365> γέροντε δ' αἰσχρὸν δύο πεσεῖν: ἴτω δ' ὅμως,
<eur. ba. 366> τῷ Βακχίῳ γὰρ τῷ Διὸς δουλευτέον.
<eur. ba. 367> Πενθεὺς δ' ὅπως μὴ πένθος εἰσοίσει δόμοις
<eur. ba. 368> τοῖς σοῖσι, Κάδμε: μαντικῇ μὲν οὐ λέγω,
<eur. ba. 369> τοῖς πράγμασιν δέ: μῶρα γὰρ μῶρος λέγει.
<eur. ba. 370> ̔Οσία πότνα θεῶν,
<eur. ba. 371> ̔Οσία δ' ἃ κατὰ γᾶν
<eur. ba. 372> χρυσέαν πτέρυγα φέρεις,
<eur. ba. 373> τάδε Πενθέως ἀίεις;
<eur. ba. 374> ἀίεις οὐχ ὁσίαν
<eur. ba. 375> ὕβριν ἐς τὸν Βρόμιον, τὸν
<eur. ba. 376> Σεμέλας, τὸν παρὰ καλλι-
<eur. ba. 377> στεφάνοις εὐφροσύναις δαί-
<eur. ba. 378> μονα πρῶτον μακάρων; ὃς τάδ' ἔχει,
<eur. ba. 379> θιασεύειν τε χοροῖς
<eur. ba. 380> μετά τ' αὐλοῦ γελάσαι
<eur. ba. 381> ἀποπαῦσαί τε μερίμνας,
<eur. ba. 382> ὁπόταν βότρυος ἔλθῃ
<eur. ba. 383> γάνος ἐν δαιτὶ θεῶν, κις-
<eur. ba. 384> σοφόροις δ' ἐν θαλίαις ἀν-
<eur. ba. 385> δράσι κρατὴρ ὕπνον ἀμ-
<eur. ba. 385b> φιβάλλῃ.
<eur. ba. 386> ἀχαλίνων στομάτων
<eur. ba. 387> ἀνόμου τ' ἀφροσύνας
<eur. ba. 388> τὸ τέλος δυστυχία:
<eur. ba. 389> ὁ δὲ τᾶς ἡσυχίας
<eur. ba. 390> βίοτος καὶ τὸ φρονεῖν
<eur. ba. 391> ἀσάλευτόν τε μένει καὶ
<eur. ba. 392> συνέχει δώματα: πόρσω
<eur. ba. 393> γὰρ ὅμως αἰθέρα ναίον-
<eur. ba. 394> τες ὁρῶσιν τὰ βροτῶν οὐρανίδαι.
<eur. ba. 395> τὸ σοφὸν δ' οὐ σοφία
<eur. ba. 396> τό τε μὴ θνητὰ φρονεῖν.
<eur. ba. 397> βραχὺς αἰών: ἐπὶ τούτῳ
<eur. ba. 398> δέ τις ἂν μεγάλα διώκων
<eur. ba. 399> τὰ παρόντ' οὐχὶ φέροι. μαι-
<eur. ba. 400> νομένων οἵδε τρόποι καὶ
<eur. ba. 401> κακοβούλων παρ' ἔμοι-
<eur. ba. 401b> γε φωτῶν.
<eur. ba. 402> ἱκοίμαν ποτὶ Κύπρον,
<eur. ba. 403> νᾶσον τᾶς ̓Αφροδίτας,
<eur. ba. 404> ἵν' οἱ θελξίφρονες νέμον-
<eur. ba. 405> ται θνατοῖσιν ̓́Ερωτες,
<eur. ba. 406> Πάφον θ' ἃν ἑκατόστομοι
<eur. ba. 407> βαρβάρου ποταμοῦ ῥοαὶ
<eur. ba. 408> καρπίζουσιν ἄνομβροι.
<eur. ba. 409> οὗ δ' ἁ καλλιστευομένα
<eur. ba. 410> Πιερία μούσειος ἕδρα,
<eur. ba. 411> σεμνὰ κλιτὺς ̓Ολύμπου,
<eur. ba. 412> ἐκεῖς' ἄγε με, Βρόμιε Βρόμιε,
<eur. ba. 413> πρόβακχ' εὔιε δαῖμον.
<eur. ba. 414> ἐκεῖ Χάριτες,
<eur. ba. 415> ἐκεῖ δὲ Πόθος: ἐκεῖ δὲ βάκ-
<eur. ba. 416> χαις θέμις ὀργιάζειν.
<eur. ba. 417> ὁ δαίμων ὁ Διὸς παῖς
<eur. ba. 418> χαίρει μὲν θαλίαισιν,
<eur. ba. 419> φιλεῖ δ' ὀλβοδότειραν Εἰ-
<eur. ba. 420> ρήναν, κουροτρόφον θεάν.
<eur. ba. 421> ἴσαν δ' ἔς τε τὸν ὄλβιον
<eur. ba. 422> τόν τε χείρονα δῶκ' ἔχειν
<eur. ba. 423> οἴνου τέρψιν ἄλυπον:
<eur. ba. 424> μισεῖ δ' ᾧ μὴ ταῦτα μέλει,
<eur. ba. 425> κατὰ φάος νύκτας τε φίλας
<eur. ba. 426> εὐαίωνα διαζῆν,
<eur. ba. 427> σοφὰν δ' ἀπέχειν πραπίδα φρένα τε
<eur. ba. 428> περισσῶν παρὰ φωτῶν:
<eur. ba. 430> τὸ πλῆθος ὅ τι
<eur. ba. 431> τὸ φαυλότερον ἐνόμισε χρῆ-
<eur. ba. 432> ταί τε, τόδ' ἂν δεχοίμαν.
<eur. ba. 433> Πενθεῦ, πάρεσμεν τήνδ' ἄγραν ἠγρευκότες
<eur. ba. 435> ἐφ' ἣν ἔπεμψας, οὐδ' ἄκρανθ' ὡρμήσαμεν.
<eur. ba. 436> ὁ θὴρ δ' ὅδ' ἡμῖν πρᾶος οὐδ' ὑπέσπασεν
<eur. ba. 437> φυγῇ πόδ', ἀλλ' ἔδωκεν οὐκ ἄκων χέρας
<eur. ba. 438> οὐδ' ὠχρός, οὐδ' ἤλλαξεν οἰνωπὸν γένυν,
<eur. ba. 439> γελῶν δὲ καὶ δεῖν κἀπάγειν ἐφίετο
<eur. ba. 440> ἔμενέ τε, τοὐμὸν εὐτρεπὲς ποιούμενος.
<eur. ba. 441> κἀγὼ δι' αἰδοῦς εἶπον: ̓͂Ω ξέν', οὐχ ἑκὼν
<eur. ba. 442> ἄγω σε, Πενθέως δ' ὅς μ' ἔπεμψ' ἐπιστολαῖς.
<eur. ba. 443> ἃς δ' αὖ σὺ βάκχας εἷρξας, ἃς συνήρπασας
<eur. ba. 444> κἄδησας ἐν δεσμοῖσι πανδήμου στέγης,
<eur. ba. 445> φροῦδαί γ' ἐκεῖναι λελυμέναι πρὸς ὀργάδας
<eur. ba. 446> σκιρτῶσι Βρόμιον ἀνακαλούμεναι θεόν:
<eur. ba. 447> αὐτόματα δ' αὐταῖς δεσμὰ διελύθη ποδῶν
<eur. ba. 448> κλῇδές τ' ἀνῆκαν θύρετρ' ἄνευ θνητῆς χερός.
<eur. ba. 449> πολλῶν δ' ὅδ' ἁνὴρ θαυμάτων ἥκει πλέως
<eur. ba. 450> ἐς τάσδε Θήβας. σοὶ δὲ τἄλλα χρὴ μέλειν.
<eur. ba. 451> μέθεσθε χειρῶν τοῦδ': ἐν ἄρκυσιν γὰρ ὢν
<eur. ba. 452> οὐκ ἔστιν οὕτως ὠκὺς ὥστε μ' ἐκφυγεῖν.
<eur. ba. 453> ἀτὰρ τὸ μὲν σῶμ' οὐκ ἄμορφος εἶ, ξένε,
<eur. ba. 454> ὡς ἐς γυναῖκας, ἐφ' ὅπερ ἐς Θήβας πάρει:
<eur. ba. 455> πλόκαμός τε γάρ σου ταναός, οὐ πάλης ὕπο,
<eur. ba. 456> γένυν παρ' αὐτὴν κεχυμένος, πόθου πλέως:
<eur. ba. 457> λευκὴν δὲ χροιὰν ἐκ παρασκευῆς ἔχεις,
<eur. ba. 458> οὐχ ἡλίου βολαῖσιν, ἀλλ' ὑπὸ σκιᾶς,
<eur. ba. 459> τὴν ̓Αφροδίτην καλλονῇ θηρώμενος.
<eur. ba. 460> πρῶτον μὲν οὖν μοι λέξον ὅστις εἶ γένος.
<eur. ba. 461> οὐ κόμπος οὐδείς: ῥᾴδιον δ' εἰπεῖν τόδε.
<eur. ba. 462> τὸν ἀνθεμώδη Τμῶλον οἶσθά που κλύων.
<eur. ba. 463> οἶδ', ὃς τὸ Σάρδεων ἄστυ περιβάλλει κύκλῳ.
<eur. ba. 464> ἐντεῦθέν εἰμι, Λυδία δέ μοι πατρίς.
<eur. ba. 465> πόθεν δὲ τελετὰς τάσδ' ἄγεις ἐς ̔Ελλάδα;
<eur. ba. 466> Διόνυσος ἡμᾶς εἰσέβης', ὁ τοῦ Διός.
<eur. ba. 467> Ζεὺς δ' ἔστ' ἐκεῖ τις, ὃς νέους τίκτει θεούς;
<eur. ba. 468> οὔκ, ἀλλ' ὁ Σεμέλην ἐνθάδε ζεύξας γάμοις.
<eur. ba. 469> πότερα δὲ νύκτωρ ς' ἢ κατ' ὄμμ' ἠνάγκασεν;
<eur. ba. 470> ὁρῶν ὁρῶντα, καὶ δίδωσιν ὄργια.
<eur. ba. 471> τὰ δ' ὄργι' ἐστὶ τίν' ἰδέαν ἔχοντά σοι;
<eur. ba. 472> ἄρρητ' ἀβακχεύτοισιν εἰδέναι βροτῶν.
<eur. ba. 473> ἔχει δ' ὄνησιν τοῖσι θύουσιν τίνα;
<eur. ba. 474> οὐ θέμις ἀκοῦσαί ς', ἔστι δ' ἄξι' εἰδέναι.
<eur. ba. 475> εὖ τοῦτ' ἐκιβδήλευσας, ἵν' ἀκοῦσαι θέλω.
<eur. ba. 476> ἀσέβειαν ἀσκοῦντ' ὄργι' ἐχθαίρει θεοῦ.
<eur. ba. 477> τὸν θεὸν ὁρᾶν γὰρ φῂς σαφῶς, ποῖός τις ἦν;
<eur. ba. 478> ὁποῖος ἤθελ': οὐκ ἐγὼ 'τασσον τόδε.
<eur. ba. 479> τοῦτ' αὖ παρωχέτευσας εὖ κοὐδὲν λέγων.
<eur. ba. 480> δόξει τις ἀμαθεῖ σοφὰ λέγων οὐκ εὖ φρονεῖν.
<eur. ba. 481> ἦλθες δὲ πρῶτα δεῦρ' ἄγων τὸν δαίμονα;
<eur. ba. 482> πᾶς ἀναχορεύει βαρβάρων τάδ' ὄργια.
<eur. ba. 483> φρονοῦσι γὰρ κάκιον ̔Ελλήνων πολύ.
<eur. ba. 484> τάδ' εὖ γε μᾶλλον: οἱ νόμοι δὲ διάφοροι.
<eur. ba. 485> τὰ δ' ἱερὰ νύκτωρ ἢ μεθ' ἡμέραν τελεῖς;
<eur. ba. 486> νύκτωρ τὰ πολλά: σεμνότητ' ἔχει σκότος.
<eur. ba. 487> τοῦτ' ἐς γυναῖκας δόλιόν ἐστι καὶ σαθρόν.
<eur. ba. 488> κἀν ἡμέρᾳ τό γ' αἰσχρὸν ἐξεύροι τις ἄν.
<eur. ba. 489> δίκην σε δοῦναι δεῖ σοφισμάτων κακῶν.
<eur. ba. 490> σὲ δ' ἀμαθίας γε κἀσεβοῦντ' ἐς τὸν θεόν.
<eur. ba. 491> ὡς θρασὺς ὁ βάκχος κοὐκ ἀγύμναστος λόγων.
<eur. ba. 492> εἴφ' ὅ τι παθεῖν δεῖ: τί με τὸ δεινὸν ἐργάσῃ;
<eur. ba. 493> πρῶτον μὲν ἁβρὸν βόστρυχον τεμῶ σέθεν.
<eur. ba. 494> ἱερὸς ὁ πλόκαμος: τῷ θεῷ δ' αὐτὸν τρέφω.
<eur. ba. 495> ἔπειτα θύρσον τόνδε παράδος ἐκ χεροῖν.
<eur. ba. 496> αὐτός μ' ἀφαιροῦ: τόνδε Διονύσου φορῶ.
<eur. ba. 497> εἱρκταῖσί τ' ἔνδον σῶμα σὸν φυλάξομεν.
<eur. ba. 498> λύσει μ' ὁ δαίμων αὐτός, ὅταν ἐγὼ θέλω.
<eur. ba. 499> ὅταν γε καλέσῃς αὐτὸν ἐν βάκχαις σταθείς.
<eur. ba. 500> καὶ νῦν ἃ πάσχω πλησίον παρὼν ὁρᾷ.
<eur. ba. 501> καὶ ποῦ 'στιν; οὐ γὰρ φανερὸς ὄμμασίν γ' ἐμοῖς.
<eur. ba. 502> παρ' ἐμοί: σὺ δ' ἀσεβὴς αὐτὸς ὢν οὐκ εἰσορᾷς.
<eur. ba. 503> λάζυσθε: καταφρονεῖ με καὶ Θήβας ὅδε.
<eur. ba. 504> αὐδῶ με μὴ δεῖν σωφρονῶν οὐ σώφροσιν.
<eur. ba. 505> ἐγὼ δὲ δεῖν γε, κυριώτερος σέθεν.
<eur. ba. 506> οὐκ οἶσθ' ὅ τι ζῇς, οὐδ' ὃ δρᾷς, οὐδ' ὅστις εἶ.
<eur. ba. 507> Πενθεύς, ̓Αγαύης παῖς, πατρὸς δ' ̓Εχίονος.
<eur. ba. 508> ἐνδυστυχῆσαι τοὔνομ' ἐπιτήδειος εἶ.
<eur. ba. 509> χώρει: καθείρξατ' αὐτὸν ἱππικαῖς πέλας
<eur. ba. 510> φάτναισιν, ὡς ἂν σκότιον εἰσορᾷ κνέφας.
<eur. ba. 511> ἐκεῖ χόρευε: τάσδε δ' ἃς ἄγων πάρει
<eur. ba. 512> κακῶν συνεργοὺς ἢ διεμπολήσομεν
<eur. ba. 513> ἢ χεῖρα δούπου τοῦδε καὶ βύρσης κτύπου
<eur. ba. 514> παύσας, ἐφ' ἱστοῖς δμωίδας κεκτήσομαι.
<eur. ba. 515> στείχοιμ' ἄν: ὅ τι γὰρ μὴ χρεών, οὔτοι χρεὼν
<eur. ba. 516> παθεῖν. ἀτάρ τοι τῶνδ' ἄποιν' ὑβρισμάτων
<eur. ba. 517> μέτεισι Διόνυσός ς', ὃν οὐκ εἶναι λέγεις:
<eur. ba. 518> ἡμᾶς γὰρ ἀδικῶν κεῖνον εἰς δεσμοὺς ἄγεις.
<eur. ba. 520> ̓Αχελῴου θύγατερ,
<eur. ba. 520> πότνι' εὐπάρθενε Δίρκα,
<eur. ba. 521> σὺ γὰρ ἐν σαῖς ποτε παγαῖς
<eur. ba. 522> τὸ Διὸς βρέφος ἔλαβες,
<eur. ba. 523> ὅτε μηρῷ πυρὸς ἐξ ἀ-
<eur. ba. 524> θανάτου Ζεὺς ὁ τεκὼν ἥρ-
<eur. ba. 525> πασέ νιν, τάδ' ἀναβοάσας:
<eur. ba. 526> ̓́Ιθι, Διθύραμβ', ἐμὰν ἄρ-
<eur. ba. 527> σενα τάνδε βᾶθι νηδύν:
<eur. ba. 528> ἀναφαίνω σε τόδ', ὦ Βάκ-
<eur. ba. 529> χιε, Θήβαις ὀνομάζειν.
<eur. ba. 530> σὺ δέ μ', ὦ μάκαιρα Δίρκα,
<eur. ba. 531> στεφανηφόρους ἀπωθῇ
<eur. ba. 532> θιάσους ἔχουσαν ἐν σοί.
<eur. ba. 533> τί μ' ἀναίνῃ; τί με φεύγεις;
<eur. ba. 534> ἔτι ναὶ τὰν βοτρυώδη
<eur. ba. 535> Διονύσου χάριν οἴνας,
<eur. ba. 536> ἔτι σοι τοῦ Βρομίου μελήσει.
<eur. ba. 537> οἵαν οἵαν ὀργὰν
<eur. ba. 538> ἀναφαίνει χθόνιον
<eur. ba. 539> γένος ἐκφύς τε δράκοντός
<eur. ba. 540> ποτε Πενθεύς, ὃν ̓Εχίων
<eur. ba. 541> ἐφύτευσε χθόνιος,
<eur. ba. 542> ἀγριωπὸν τέρας, οὐ φῶ-
<eur. ba. 543> τα βρότειον, φόνιον δ' ὥς-
<eur. ba. 544> τε γίγαντ' ἀντίπαλον θεοῖς:
<eur. ba. 545> ὃς ἔμ' ἐν βρόχοισι τὰν τοῦ
<eur. ba. 546> Βρομίου τάχα ξυνάψει,
<eur. ba. 547> τὸν ἐμὸν δ' ἐντὸς ἔχει δώ-
<eur. ba. 548> ματος ἤδη θιασώταν
<eur. ba. 549> σκοτίαις κρυπτὸν ἐν εἱρκταῖς.
<eur. ba. 550> ἐσορᾷς τάδ', ὦ Διὸς παῖ
<eur. ba. 551> Διόνυσε, σοὺς προφήτας
<eur. ba. 552> ἐν ἁμίλλαισιν ἀνάγκας;
<eur. ba. 553> μόλε, χρυσῶπα τινάσσων,
<eur. ba. 554> ἄνα, θύρσον κατ' ̓́Ολυμπον,
<eur. ba. 555> φονίου δ' ἀνδρὸς ὕβριν κατάσχες.
<eur. ba. 556> πόθι Νύσας ἄρα τᾶς θη-
<eur. ba. 557> ροτρόφου θυρσοφορεῖς
<eur. ba. 558> θιάσους, ὦ Διόνυς', ἢ
<eur. ba. 559> κορυφαῖς Κωρυκίαις;
<eur. ba. 560> τάχα δ' ἐν ταῖς πολυδένδρες-
<eur. ba. 561> σιν ̓Ολύμπου θαλάμαις, ἔν-
<eur. ba. 562> θα ποτ' ̓Ορφεὺς κιθαρίζων
<eur. ba. 563> σύναγεν δένδρεα μούσαις,
<eur. ba. 564> σύναγεν θῆρας ἀγρώτας.
<eur. ba. 565> μάκαρ ὦ Πιερία,
<eur. ba. 566> σέβεταί ς' Εὔιος, ἥξει
<eur. ba. 567> τε χορεύσων ἅμα βακχεύ-
<eur. ba. 568> μασι, τόν τ' ὠκυρόαν
<eur. ba. 569> διαβὰς ̓Αξιὸν εἱλις-
<eur. ba. 570> σομένας Μαινάδας ἄξει,
<eur. ba. 571> Λυδίαν πατέρα τε, τὸν
<eur. ba. 572> τᾶς εὐδαιμονίας βροτοῖς
<eur. ba. 573> ὀλβοδόταν, τὸν ἔκλυον
<eur. ba. 574> εὔιππον χώραν ὕδασιν
<eur. ba. 575> καλλίστοισι λιπαίνειν.
<eur. ba. 576> ἰώ,
<eur. ba. 577> κλύετ' ἐμᾶς κλύετ' αὐδᾶς,
<eur. ba. 578> ἰὼ βάκχαι, ἰὼ βάκχαι.
<eur. ba. 579> τίς ὅδε, τίς ὅδε πόθεν ὁ κέλαδος
<eur. ba. 580> ἀνά μ' ἐκάλεσεν Εὐίου;
<eur. ba. 580> ἰὼ ἰώ, πάλιν αὐδῶ,
<eur. ba. 581> ὁ Σεμέλας, ὁ Διὸς παῖς.
<eur. ba. 582> ἰὼ ἰὼ δέσποτα δέσποτα,
<eur. ba. 583> μόλε νυν ἡμέτερον ἐς
<eur. ba. 584> θίασον, ὦ Βρόμιε Βρόμιε.
<eur. ba. 585> σεῖε πέδον χθονὸς ̓́Εννοσι πότνια.
<eur. ba. 586> ἆ ἆ,
<eur. ba. 587> τάχα τὰ Πενθέως μέλαθρα διατι-
<eur. ba. 588> νάξεται πεσήμασιν.
<eur. ba. 589> — ὁ Διόνυσος ἀνὰ μέλαθρα:
<eur. ba. 590> σέβετέ νιν. — σέβομεν ὤ.
<eur. ba. 591> — εἴδετε λάινα κίοσιν ἔμβολα
<eur. ba. 592> διάδρομα τάδε; Βρόμιος ὅδ' ἀλα-
<eur. ba. 593> λάζεται στέγας ἔσω.
<eur. ba. 594> ἅπτε κεραύνιον αἴθοπα λαμπάδα:
<eur. ba. 595> σύμφλεγε σύμφλεγε δώματα Πενθέος.
<eur. ba. 596> ἆ ἆ,
<eur. ba. 597> πῦρ οὐ λεύσσεις, οὐδ' αὐγάζῃ,
<eur. ba. 598> Σεμέλας ἱερὸν ἀμφὶ τάφον, ἅν
<eur. ba. 599> ποτε κεραυνόβολος ἔλιπε φλόγα
<eur. ba. 600> Δίου βροντᾶς;
<eur. ba. 600> δίκετε πεδόσε τρομερὰ σώματα
<eur. ba. 601> δίκετε, Μαινάδες: ὁ γὰρ ἄναξ
<eur. ba. 602> ἄνω κάτω τιθεὶς ἔπεισι
<eur. ba. 603> μέλαθρα τάδε Διὸς γόνος.
<eur. ba. 604> βάρβαροι γυναῖκες, οὕτως ἐκπεπληγμέναι φόβῳ
<eur. ba. 605> πρὸς πέδῳ πεπτώκατ'; ᾔσθησθ', ὡς ἔοικε, Βακχίου
<eur. ba. 606> διατινάξαντος † δῶμα Πενθέως: ἀλλ' ἐξανίστατε †
<eur. ba. 607> σῶμα καὶ θαρσεῖτε σαρκὸς ἐξαμείψασαι τρόμον.
<eur. ba. 608> ὦ φάος μέγιστον ἡμῖν εὐίου βακχεύματος,
<eur. ba. 609> ὡς ἐσεῖδον ἀσμένη σε, μονάδ' ἔχους' ἐρημίαν.
<eur. ba. 610> εἰς ἀθυμίαν ἀφίκεσθ', ἡνίκ' εἰσεπεμπόμην,
<eur. ba. 611> Πενθέως ὡς ἐς σκοτεινὰς ὁρκάνας πεσούμενος;
<eur. ba. 612> πῶς γὰρ οὔ; τίς μοι φύλαξ ἦν, εἰ σὺ συμφορᾶς τύχοις;
<eur. ba. 613> ἀλλὰ πῶς ἠλευθερώθης ἀνδρὸς ἀνοσίου τυχών;
<eur. ba. 614> αὐτὸς ἐξέσῳς' ἐμαυτὸν ῥᾳδίως ἄνευ πόνου.
<eur. ba. 615> οὐδέ σου συνῆψε χεῖρε δεσμίοισιν ἐν βρόχοις;
<eur. ba. 616> ταῦτα καὶ καθύβρις' αὐτόν, ὅτι με δεσμεύειν δοκῶν
<eur. ba. 617> οὔτ' ἔθιγεν οὔθ' ἥψαθ' ἡμῶν, ἐλπίσιν δ' ἐβόσκετο.
<eur. ba. 618> πρὸς φάτναις δὲ ταῦρον εὑρών, οὗ καθεῖρξ' ἡμᾶς ἄγων,
<eur. ba. 619> τῷδε περὶ βρόχους ἔβαλλε γόνασι καὶ χηλαῖς ποδῶν,
<eur. ba. 620> θυμὸν ἐκπνέων, ἱδρῶτα σώματος στάζων ἄπο,
<eur. ba. 621> χείλεσιν διδοὺς ὀδόντας: πλησίον δ' ἐγὼ παρὼν
<eur. ba. 622> ἥσυχος θάσσων ἔλευσσον. ἐν δὲ τῷδε τῷ χρόνῳ
<eur. ba. 623> ἀνετίναξ' ἐλθὼν ὁ Βάκχος δῶμα καὶ μητρὸς τάφῳ
<eur. ba. 624> πῦρ ἀνῆψ': ὃ δ' ὡς ἐσεῖδε, δώματ' αἴθεσθαι δοκῶν,
<eur. ba. 625> ᾖσς' ἐκεῖσε κᾆτ' ἐκεῖσε, δμωσὶν ̓Αχελῷον φέρειν
<eur. ba. 626> ἐννέπων, ἅπας δ' ἐν ἔργῳ δοῦλος ἦν, μάτην πονῶν.
<eur. ba. 627> διαμεθεὶς δὲ τόνδε μόχθον, ὡς ἐμοῦ πεφευγότος,
<eur. ba. 628> ἵεται ξίφος κελαινὸν ἁρπάσας δόμων ἔσω.
<eur. ba. 629> κᾆθ' ὁ Βρόμιος, ὡς ἔμοιγε φαίνεται, δόξαν λέγω,
<eur. ba. 630> φάσμ' ἐποίησεν κατ' αὐλήν: ὃ δ' ἐπὶ τοῦθ' ὡρμημένος
<eur. ba. 631> ᾖσσε κἀκέντει φαεννὸν αἰθέρ', ὡς σφάζων ἐμέ.
<eur. ba. 632> πρὸς δὲ τοῖσδ' αὐτῷ τάδ' ἄλλα Βάκχιος λυμαίνεται:
<eur. ba. 633> δώματ' ἔρρηξεν χαμᾶζε: συντεθράνωται δ' ἅπαν
<eur. ba. 634> πικροτάτους ἰδόντι δεσμοὺς τοὺς ἐμούς: κόπου δ' ὕπο
<eur. ba. 635> διαμεθεὶς ξίφος παρεῖται: πρὸς θεὸν γὰρ ὢν ἀνὴρ
<eur. ba. 636> ἐς μάχην ἐλθεῖν ἐτόλμησε. ἥσυχος δ' ἐκβὰς ἐγὼ
<eur. ba. 637> δωμάτων ἥκω πρὸς ὑμᾶς, Πενθέως οὐ φροντίσας.
<eur. ba. 638> ὡς δέ μοι δοκεῖ — ψοφεῖ γοῦν ἀρβύλη δόμων ἔσω —
<eur. ba. 639> ἐς προνώπι' αὐτίχ' ἥξει. τί ποτ' ἄρ' ἐκ τούτων ἐρεῖ;
<eur. ba. 640> ῥᾳδίως γὰρ αὐτὸν οἴσω, κἂν πνέων ἔλθῃ μέγα.
<eur. ba. 641> πρὸς σοφοῦ γὰρ ἀνδρὸς ἀσκεῖν σώφρον' εὐοργησίαν.
<eur. ba. 642> πέπονθα δεινά: διαπέφευγέ μ' ὁ ξένος,
<eur. ba. 643> ὃς ἄρτι δεσμοῖς ἦν κατηναγκασμένος.
<eur. ba. 644> ἔα ἔα:
<eur. ba. 645> ὅδ' ἐστὶν ἁνήρ: τί τάδε; πῶς προνώπιος
<eur. ba. 646> φαίνῃ πρὸς οἴκοις τοῖς ἐμοῖς, ἔξω βεβώς;
<eur. ba. 647> στῆσον πόδ', ὀργῇ δ' ὑπόθες ἥσυχον πόδα.
<eur. ba. 648> πόθεν σὺ δεσμὰ διαφυγὼν ἔξω περᾷς;
<eur. ba. 649> οὐκ εἶπον--ἢ οὐκ ἤκουσας--ὅτι λύσει μέ τις;
<eur. ba. 650> τίς; τοὺς λόγους γὰρ ἐσφέρεις καινοὺς ἀεί.
<eur. ba. 651> ὃς τὴν πολύβοτρυν ἄμπελον φύει βροτοῖς.
<eur. ba. 653> ὠνείδισας δὴ τοῦτο Διονύσῳ καλόν.
<eur. ba. 654> κλῄειν κελεύω πάντα πύργον ἐν κύκλῳ.
<eur. ba. 655> τί δ'; οὐχ ὑπερβαίνουσι καὶ τείχη θεοί;
<eur. ba. 655> σοφὸς σοφὸς σύ, πλὴν ἃ δεῖ ς' εἶναι σοφόν.
<eur. ba. 656> ἃ δεῖ μάλιστα, ταῦτ' ἔγωγ' ἔφυν σοφός.
<eur. ba. 657> κείνου δ' ἀκούσας πρῶτα τοὺς λόγους μάθε,
<eur. ba. 658> ὃς ἐξ ὄρους πάρεστιν ἀγγελῶν τί σοι:
<eur. ba. 659> ἡμεῖς δέ σοι μενοῦμεν, οὐ φευξούμεθα.
<eur. ba. 660> Πενθεῦ κρατύνων τῆσδε Θηβαίας χθονός,
<eur. ba. 661> ἥκω Κιθαιρῶν' ἐκλιπών, ἵν' οὔποτε
<eur. ba. 662> λευκῆς χιόνος ἀνεῖσαν εὐαγεῖς βολαί.
<eur. ba. 663> ἥκεις δὲ ποίαν προστιθεὶς σπουδὴν λόγου;
<eur. ba. 664> βάκχας ποτνιάδας εἰσιδών, αἳ τῆσδε γῆς
<eur. ba. 665> οἴστροισι λευκὸν κῶλον ἐξηκόντισαν,
<eur. ba. 666> ἥκω φράσαι σοὶ καὶ πόλει χρῄζων, ἄναξ,
<eur. ba. 667> ὡς δεινὰ δρῶσι θαυμάτων τε κρείσσονα.
<eur. ba. 668> θέλω δ' ἀκοῦσαι, πότερά σοι παρρησίᾳ
<eur. ba. 669> φράσω τὰ κεῖθεν ἢ λόγον στειλώμεθα:
<eur. ba. 670> τὸ γὰρ τάχος σου τῶν φρενῶν δέδοικ', ἄναξ,
<eur. ba. 671> καὶ τοὐξύθυμον καὶ τὸ βασιλικὸν λίαν.
<eur. ba. 672> λέγ', ὡς ἀθῷος ἐξ ἐμοῦ πάντως ἔσῃ.
<eur. ba. 673> τοῖς γὰρ δικαίοις οὐχὶ θυμοῦσθαι χρεών.
<eur. ba. 674> ὅσῳ δ' ἂν εἴπῃς δεινότερα βακχῶν πέρι,
<eur. ba. 675> τοσῷδε μᾶλλον τὸν ὑποθέντα τὰς τέχνας
<eur. ba. 676> γυναιξὶ τόνδε τῇ δίκῃ προσθήσομεν.
<eur. ba. 677> ἀγελαῖα μὲν βοσκήματ' ἄρτι πρὸς λέπας
<eur. ba. 678> μόσχων ὑπεξήκριζον, ἡνίχ' ἥλιος
<eur. ba. 679> ἀκτῖνας ἐξίησι θερμαίνων χθόνα.
<eur. ba. 680> ὁρῶ δὲ θιάσους τρεῖς γυναικείων χορῶν,
<eur. ba. 681> ὧν ἦρχ' ἑνὸς μὲν Αὐτονόη, τοῦ δευτέρου
<eur. ba. 682> μήτηρ ̓Αγαύη σή, τρίτου δ' ̓Ινὼ χοροῦ.
<eur. ba. 683> ηὗδον δὲ πᾶσαι σώμασιν παρειμέναι,
<eur. ba. 684> αἳ μὲν πρὸς ἐλάτης νῶτ' ἐρείσασαι φόβην,
<eur. ba. 685> αἳ δ' ἐν δρυὸς φύλλοισι πρὸς πέδῳ κάρα
<eur. ba. 686> εἰκῇ βαλοῦσαι σωφρόνως, οὐχ ὡς σὺ φῂς
<eur. ba. 687> ᾠνωμένας κρατῆρι καὶ λωτοῦ ψόφῳ
<eur. ba. 688> θηρᾶν καθ' ὕλην Κύπριν ἠρημωμένας.
<eur. ba. 689> ἡ σὴ δὲ μήτηρ ὠλόλυξεν ἐν μέσαις
<eur. ba. 690> σταθεῖσα βάκχαις, ἐξ ὕπνου κινεῖν δέμας,
<eur. ba. 691> μυκήμαθ' ὡς ἤκουσε κεροφόρων βοῶν.
<eur. ba. 692> αἳ δ' ἀποβαλοῦσαι θαλερὸν ὀμμάτων ὕπνον
<eur. ba. 693> ἀνῇξαν ὀρθαί, θαῦμ' ἰδεῖν εὐκοσμίας,
<eur. ba. 694> νέαι παλαιαὶ παρθένοι τ' ἔτ' ἄζυγες.
<eur. ba. 695> καὶ πρῶτα μὲν καθεῖσαν εἰς ὤμους κόμας
<eur. ba. 696> νεβρίδας τ' ἀνεστείλανθ' ὅσαισιν ἁμμάτων
<eur. ba. 697> σύνδεσμ' ἐλέλυτο, καὶ καταστίκτους δορὰς
<eur. ba. 698> ὄφεσι κατεζώσαντο λιχμῶσιν γένυν.
<eur. ba. 699> αἳ δ' ἀγκάλαισι δορκάδ' ἢ σκύμνους λύκων
<eur. ba. 700> ἀγρίους ἔχουσαι λευκὸν ἐδίδοσαν γάλα,
<eur. ba. 701> ὅσαις νεοτόκοις μαστὸς ἦν σπαργῶν ἔτι
<eur. ba. 702> βρέφη λιπούσαις: ἐπὶ δ' ἔθεντο κισσίνους
<eur. ba. 703> στεφάνους δρυός τε μίλακός τ' ἀνθεσφόρου.
<eur. ba. 704> θύρσον δέ τις λαβοῦς' ἔπαισεν ἐς πέτραν,
<eur. ba. 705> ὅθεν δροσώδης ὕδατος ἐκπηδᾷ νοτίς:
<eur. ba. 706> ἄλλη δὲ νάρθηκ' ἐς πέδον καθῆκε γῆς,
<eur. ba. 707> καὶ τῇδε κρήνην ἐξανῆκ' οἴνου θεός:
<eur. ba. 708> ὅσαις δὲ λευκοῦ πώματος πόθος παρῆν,
<eur. ba. 709> ἄκροισι δακτύλοισι διαμῶσαι χθόνα
<eur. ba. 710> γάλακτος ἑσμοὺς εἶχον: ἐκ δὲ κισσίνων
<eur. ba. 711> θύρσων γλυκεῖαι μέλιτος ἔσταζον ῥοαί.
<eur. ba. 712> ὥστ', εἰ παρῆσθα, τὸν θεὸν τὸν νῦν ψέγεις
<eur. ba. 713> εὐχαῖσιν ἂν μετῆλθες εἰσιδὼν τάδε.
<eur. ba. 714> ξυνήλθομεν δὲ βουκόλοι καὶ ποιμένες,
<eur. ba. 715> κοινῶν λόγων δώσοντες ἀλλήλοις ἔριν
<eur. ba. 716> ὡς δεινὰ δρῶσι θαυμάτων τ' ἐπάξια:
<eur. ba. 717> καί τις πλάνης κατ' ἄστυ καὶ τρίβων λόγων
<eur. ba. 718> ἔλεξεν εἰς ἅπαντας: ̓͂Ω σεμνὰς πλάκας
<eur. ba. 719> ναίοντες ὀρέων, θέλετε θηρασώμεθα
<eur. ba. 720> Πενθέως ̓Αγαύην μητέρ' ἐκ βακχευμάτων
<eur. ba. 721> χάριν τ' ἄνακτι θώμεθα; εὖ δ' ἡμῖν λέγειν
<eur. ba. 722> ἔδοξε, θάμνων δ' ἐλλοχίζομεν φόβαις
<eur. ba. 723> κρύψαντες αὑτούς: αἳ δὲ τὴν τεταγμένην
<eur. ba. 724> ὥραν ἐκίνουν θύρσον ἐς βακχεύματα,
<eur. ba. 725> ̓́Ιακχον ἀθρόῳ στόματι τὸν Διὸς γόνον
<eur. ba. 726> Βρόμιον καλοῦσαι: πᾶν δὲ συνεβάκχευ' ὄρος
<eur. ba. 727> καὶ θῆρες, οὐδὲν δ' ἦν ἀκίνητον δρόμῳ.
<eur. ba. 728> κυρεῖ δ' ̓Αγαύη πλησίον θρῴσκουσά μου:
<eur. ba. 729> κἀγὼ 'ξεπήδης' ὡς συναρπάσαι θέλων,
<eur. ba. 730> λόχμην κενώσας ἔνθ' ἐκρυπτόμην δέμας.
<eur. ba. 731> ἣ δ' ἀνεβόησεν: ̓͂Ω δρομάδες ἐμαὶ κύνες,
<eur. ba. 732> θηρώμεθ' ἀνδρῶν τῶνδ' ὕπ': ἀλλ' ἕπεσθέ μοι,
<eur. ba. 733> ἕπεσθε θύρσοις διὰ χερῶν ὡπλισμέναι.
<eur. ba. 734> ἡμεῖς μὲν οὖν φεύγοντες ἐξηλύξαμεν
<eur. ba. 735> βακχῶν σπαραγμόν, αἳ δὲ νεμομέναις χλόην
<eur. ba. 736> μόσχοις ἐπῆλθον χειρὸς ἀσιδήρου μέτα.
<eur. ba. 737> καὶ τὴν μὲν ἂν προσεῖδες εὔθηλον πόριν
<eur. ba. 738> μυκωμένην ἔχουσαν ἐν χεροῖν δίχα,
<eur. ba. 739> ἄλλαι δὲ δαμάλας διεφόρουν σπαράγμασιν.
<eur. ba. 740> εἶδες δ' ἂν ἢ πλεύρ' ἢ δίχηλον ἔμβασιν
<eur. ba. 741> ῥιπτόμεν' ἄνω τε καὶ κάτω: κρεμαστὰ δὲ
<eur. ba. 742> ἔσταζ' ὑπ' ἐλάταις ἀναπεφυρμέν' αἵματι.
<eur. ba. 743> ταῦροι δ' ὑβρισταὶ κἀς κέρας θυμούμενοι
<eur. ba. 744> τὸ πρόσθεν ἐσφάλλοντο πρὸς γαῖαν δέμας,
<eur. ba. 745> μυριάσι χειρῶν ἀγόμενοι νεανίδων.
<eur. ba. 746> θᾶσσον δὲ διεφοροῦντο σαρκὸς ἐνδυτὰ
<eur. ba. 747> ἢ σὲ ξυνάψαι βλέφαρα βασιλείοις κόραις.
<eur. ba. 748> χωροῦσι δ' ὥστ' ὄρνιθες ἀρθεῖσαι δρόμῳ
<eur. ba. 749> πεδίων ὑποτάσεις, αἳ παρ' ̓Ασωποῦ ῥοαῖς
<eur. ba. 750> εὔκαρπον ἐκβάλλουσι Θηβαίων στάχυν:
<eur. ba. 751> ̔Υσιάς τ' ̓Ερυθράς θ', αἳ Κιθαιρῶνος λέπας
<eur. ba. 752> νέρθεν κατῳκήκασιν, ὥστε πολέμιοι,
<eur. ba. 753> ἐπεσπεσοῦσαι πάντ' ἄνω τε καὶ κάτω
<eur. ba. 754> διέφερον: ἥρπαζον μὲν ἐκ δόμων τέκνα:
<eur. ba. 755> ὁπόσα δ' ἐπ' ὤμοις ἔθεσαν, οὐ δεσμῶν ὕπο
<eur. ba. 756> προσείχετ' οὐδ' ἔπιπτεν ἐς μέλαν πέδον,
<eur. ba. 757> οὐ χαλκός, οὐ σίδηρος: ἐπὶ δὲ βοστρύχοις
<eur. ba. 758> πῦρ ἔφερον, οὐδ' ἔκαιεν. οἳ δ' ὀργῆς ὕπο
<eur. ba. 759> ἐς ὅπλ' ἐχώρουν φερόμενοι βακχῶν ὕπο:
<eur. ba. 760> οὗπερ τὸ δεινὸν ἦν θέαμ' ἰδεῖν, ἄναξ.
<eur. ba. 761> τοῖς μὲν γὰρ οὐχ ᾕμασσε λογχωτὸν βέλος,
<eur. ba. 762> κεῖναι δὲ θύρσους ἐξανιεῖσαι χερῶν
<eur. ba. 763> ἐτραυμάτιζον κἀπενώτιζον φυγῇ
<eur. ba. 764> γυναῖκες ἄνδρας, οὐκ ἄνευ θεῶν τινος.
<eur. ba. 765> πάλιν δ' ἐχώρουν ὅθεν ἐκίνησαν πόδα,
<eur. ba. 766> κρήνας ἐπ' αὐτὰς ἃς ἀνῆκ' αὐταῖς θεός.
<eur. ba. 767> νίψαντο δ' αἷμα, σταγόνα δ' ἐκ παρηίδων
<eur. ba. 768> γλώσσῃ δράκοντες ἐξεφαίδρυνον χροός.
<eur. ba. 769> τὸν δαίμον' οὖν τόνδ' ὅστις ἔστ', ὦ δέσποτα,
<eur. ba. 770> δέχου πόλει τῇδ': ὡς τά τ' ἄλλ' ἐστὶν μέγας,
<eur. ba. 771> κἀκεῖνό φασιν αὐτόν, ὡς ἐγὼ κλύω,
<eur. ba. 772> τὴν παυσίλυπον ἄμπελον δοῦναι βροτοῖς.
<eur. ba. 773> οἴνου δὲ μηκέτ' ὄντος οὐκ ἔστιν Κύπρις
<eur. ba. 774> οὐδ' ἄλλο τερπνὸν οὐδὲν ἀνθρώποις ἔτι.
<eur. ba. 775> ταρβῶ μὲν εἰπεῖν τοὺς λόγους ἐλευθέρους
<eur. ba. 776> πρὸς τὸν τύραννον, ἀλλ' ὅμως εἰρήσεται:
<eur. ba. 777> Διόνυσος ἥσσων οὐδενὸς θεῶν ἔφυ.
<eur. ba. 778> ἤδη τόδ' ἐγγὺς ὥστε πῦρ ὑφάπτεται
<eur. ba. 779> ὕβρισμα βακχῶν, ψόγος ἐς ̔́Ελληνας μέγας.
<eur. ba. 780> ἀλλ' οὐκ ὀκνεῖν δεῖ: στεῖχ' ἐπ' ̓Ηλέκτρας ἰὼν
<eur. ba. 781> πύλας: κέλευε πάντας ἀσπιδηφόρους
<eur. ba. 782> ἵππων τ' ἀπαντᾶν ταχυπόδων ἐπεμβάτας
<eur. ba. 783> πέλτας θ' ὅσοι πάλλουσι καὶ τόξων χερὶ
<eur. ba. 784> ψάλλουσι νευράς, ὡς ἐπιστρατεύσομεν
<eur. ba. 785> βάκχαισιν: οὐ γὰρ ἀλλ' ὑπερβάλλει τάδε,
<eur. ba. 786> εἰ πρὸς γυναικῶν πεισόμεσθ' ἃ πάσχομεν.
<eur. ba. 787> πείθῃ μὲν οὐδέν, τῶν ἐμῶν λόγων κλύων,
<eur. ba. 788> Πενθεῦ: κακῶς δὲ πρὸς σέθεν πάσχων ὅμως
<eur. ba. 789> οὔ φημι χρῆναί ς' ὅπλ' ἐπαίρεσθαι θεῷ,
<eur. ba. 790> ἀλλ' ἡσυχάζειν: Βρόμιος οὐκ ἀνέξεται
<eur. ba. 791> κινοῦντα βάκχας ς' εὐίων ὀρῶν ἄπο.
<eur. ba. 792> οὐ μὴ φρενώσεις μ', ἀλλὰ δέσμιος φυγὼν
<eur. ba. 793> σῴσῃ τόδ'; ἢ σοὶ πάλιν ἀναστρέψω δίκην;
<eur. ba. 794> θύοιμ' ἂν αὐτῷ μᾶλλον ἢ θυμούμενος
<eur. ba. 795> πρὸς κέντρα λακτίζοιμι θνητὸς ὢν θεῷ.
<eur. ba. 796> θύσω, φόνον γε θῆλυν, ὥσπερ ἄξιαι,
<eur. ba. 797> πολὺν ταράξας ἐν Κιθαιρῶνος πτυχαῖς.
<eur. ba. 798> φεύξεσθε πάντες: καὶ τόδ' αἰσχρόν, ἀσπίδας
<eur. ba. 799> θύρσοισι βακχῶν ἐκτρέπειν χαλκηλάτους
<eur. ba. 800> ἀπόρῳ γε τῷδε συμπεπλέγμεθα ξένῳ,
<eur. ba. 801> ὃς οὔτε πάσχων οὔτε δρῶν σιγήσεται.
<eur. ba. 802> ὦ τᾶν, ἔτ' ἔστιν εὖ καταστῆσαι τάδε.
<eur. ba. 803> τί δρῶντα; δουλεύοντα δουλείαις ἐμαῖς;
<eur. ba. 804> ἐγὼ γυναῖκας δεῦρ' ὅπλων ἄξω δίχα.
<eur. ba. 805> οἴμοι: τόδ' ἤδη δόλιον ἔς με μηχανᾷ.
<eur. ba. 806> ποῖόν τι, σῷσαί ς' εἰ θέλω τέχναις ἐμαῖς;
<eur. ba. 807> ξυνέθεσθε κοινῇ τάδ', ἵνα βακχεύητ' ἀεί.
<eur. ba. 808> καὶ μὴν ξυνεθέμην--τοῦτό γ' ἔστι--τῷ θεῷ.
<eur. ba. 809> ἐκφέρετέ μοι δεῦρ' ὅπλα, σὺ δὲ παῦσαι λέγων.
<eur. ba. 810> ἆ.
<eur. ba. 811> βούλῃ σφ' ἐν ὄρεσι συγκαθημένας ἰδεῖν;
<eur. ba. 812> μάλιστα, μυρίον γε δοὺς χρυσοῦ σταθμόν.
<eur. ba. 813> τί δ' εἰς ἔρωτα τοῦδε πέπτωκας μέγαν;
<eur. ba. 814> λυπρῶς νιν εἰσίδοιμ' ἂν ἐξῳνωμένας.
<eur. ba. 815> ὅμως δ' ἴδοις ἂν ἡδέως ἅ σοι πικρά;
<eur. ba. 816> σάφ' ἴσθι, σιγῇ γ' ὑπ' ἐλάταις καθήμενος.
<eur. ba. 817> ἀλλ' ἐξιχνεύσουσίν σε, κἂν ἔλθῃς λάθρᾳ.
<eur. ba. 818> ἀλλ' ἐμφανῶς: καλῶς γὰρ ἐξεῖπας τάδε.
<eur. ba. 819> ἄγωμεν οὖν σε κἀπιχειρήσεις ὁδῷ;
<eur. ba. 820> ἄγ' ὡς τάχιστα, τοῦ χρόνου δέ σοι φθονῶ.
<eur. ba. 821> στεῖλαί νυν ἀμφὶ χρωτὶ βυσσίνους πέπλους.
<eur. ba. 822> τί δὴ τόδ'; ἐς γυναῖκας ἐξ ἀνδρὸς τελῶ;
<eur. ba. 823> μή σε κτάνωσιν, ἢν ἀνὴρ ὀφθῇς ἐκεῖ.
<eur. ba. 824> εὖ γ' εἶπας αὖ τόδ': ὥς τις εἶ πάλαι σοφός.
<eur. ba. 825> Διόνυσος ἡμᾶς ἐξεμούσωσεν τάδε.
<eur. ba. 826> πῶς οὖν γένοιτ' ἂν ἃ σύ με νουθετεῖς καλῶς;
<eur. ba. 827> ἐγὼ στελῶ σε δωμάτων ἔσω μολών.
<eur. ba. 828> τίνα στολήν; ἦ θῆλυν; ἀλλ' αἰδώς μ' ἔχει.
<eur. ba. 829> οὐκέτι θεατὴς μαινάδων πρόθυμος εἶ.
<eur. ba. 830> στολὴν δὲ τίνα φῂς ἀμφὶ χρῶτ' ἐμὸν βαλεῖν;
<eur. ba. 831> κόμην μὲν ἐπὶ σῷ κρατὶ ταναὸν ἐκτενῶ.
<eur. ba. 832> τὸ δεύτερον δὲ σχῆμα τοῦ κόσμου τί μοι;
<eur. ba. 833> πέπλοι ποδήρεις: ἐπὶ κάρᾳ δ' ἔσται μίτρα.
<eur. ba. 834> ἦ καί τι πρὸς τοῖσδ' ἄλλο προσθήσεις ἐμοί;
<eur. ba. 835> θύρσον γε χειρὶ καὶ νεβροῦ στικτὸν δέρας.
<eur. ba. 836> οὐκ ἂν δυναίμην θῆλυν ἐνδῦναι στολήν.
<eur. ba. 837> ἀλλ' αἷμα θήσεις συμβαλὼν βάκχαις μάχην.
<eur. ba. 838> ὀρθῶς: μολεῖν χρὴ πρῶτον εἰς κατασκοπήν.
<eur. ba. 839> σοφώτερον γοῦν ἢ κακοῖς θηρᾶν κακά.
<eur. ba. 840> καὶ πῶς δι' ἄστεως εἶμι Καδμείους λαθών;
<eur. ba. 841> ὁδοὺς ἐρήμους ἴμεν: ἐγὼ δ' ἡγήσομαι.
<eur. ba. 842> πᾶν κρεῖσσον ὥστε μὴ 'γγελᾶν βάκχας ἐμοί.
<eur. ba. 843> ἐλθόντ' ἐς οἴκους ἃν δοκῇ βουλεύσομαι.
<eur. ba. 844> ἔξεστι: πάντῃ τό γ' ἐμὸν εὐτρεπὲς πάρα.
<eur. ba. 845> στείχοιμ' ἄν: ἢ γὰρ ὅπλ' ἔχων πορεύσομαι
<eur. ba. 846> ἢ τοῖσι σοῖσι πείσομαι βουλεύμασιν.
<eur. ba. 848> γυναῖκες, ἁνὴρ ἐς βόλον καθίσταται,
<eur. ba. 847> ἥξει δὲ βάκχας, οὗ θανὼν δώσει δίκην.
<eur. ba. 849> Διόνυσε, νῦν σὸν ἔργον: οὐ γὰρ εἶ πρόσω:
<eur. ba. 850> τεισώμεθ' αὐτόν. πρῶτα δ' ἔκστησον φρενῶν,
<eur. ba. 851> ἐνεὶς ἐλαφρὰν λύσσαν: ὡς φρονῶν μὲν εὖ
<eur. ba. 852> οὐ μὴ θελήσῃ θῆλυν ἐνδῦναι στολήν,
<eur. ba. 853> ἔξω δ' ἐλαύνων τοῦ φρονεῖν ἐνδύσεται.
<eur. ba. 854> χρῄζω δέ νιν γέλωτα Θηβαίοις ὀφλεῖν
<eur. ba. 855> γυναικόμορφον ἀγόμενον δι' ἄστεως
<eur. ba. 856> ἐκ τῶν ἀπειλῶν τῶν πρίν, αἷσι δεινὸς ἦν.
<eur. ba. 857> ἀλλ' εἶμι κόσμον ὅνπερ εἰς ̔́Αιδου λαβὼν
<eur. ba. 858> ἄπεισι μητρὸς ἐκ χεροῖν κατασφαγείς,
<eur. ba. 859> Πενθεῖ προσάψων: γνώσεται δὲ τὸν Διὸς
<eur. ba. 860> Διόνυσον, ὃς πέφυκεν ἐν τέλει θεός,
<eur. ba. 861> δεινότατος, ἀνθρώποισι δ' ἠπιώτατος.
<eur. ba. 862> ἆρ' ἐν παννυχίοις χοροῖς
<eur. ba. 863> θήσω ποτὲ λευκὸν
<eur. ba. 864> πόδ' ἀναβακχεύουσα, δέραν
<eur. ba. 865> εἰς αἰθέρα δροσερὸν ῥίπτους',
<eur. ba. 866> ὡς νεβρὸς χλοεραῖς ἐμπαί-
<eur. ba. 867> ζουσα λείμακος ἡδοναῖς,
<eur. ba. 868> ἡνίκ' ἂν φοβερὰν φύγῃ
<eur. ba. 869> θήραν ἔξω φυλακᾶς
<eur. ba. 870> εὐπλέκτων ὑπὲρ ἀρκύων,
<eur. ba. 871> θωύ̈σσων δὲ κυναγέτας
<eur. ba. 872> συντείνῃ δράμημα κυνῶν:
<eur. ba. 873> μόχθοις τ' ὠκυδρόμοις τ' ἀέλ-
<eur. ba. 874> λαις θρῴσκει πεδίον
<eur. ba. 875> παραποτάμιον, ἡδομένα
<eur. ba. 875> βροτῶν ἐρημίαις σκιαρο-
<eur. ba. 876> κόμοιό τ' ἔρνεσιν ὕλας.
<eur. ba. 877> τί τὸ σοφόν; ἢ τί τὸ κάλλιον
<eur. ba. 878> παρὰ θεῶν γέρας ἐν βροτοῖς
<eur. ba. 879> ἢ χεῖρ' ὑπὲρ κορυφᾶς
<eur. ba. 880> τῶν ἐχθρῶν κρείσσω κατέχειν;
<eur. ba. 881> ὅ τι καλὸν φίλον ἀεί.
<eur. ba. 882> ὁρμᾶται μόλις, ἀλλ' ὅμως
<eur. ba. 883> πιστόν τι τὸ θεῖον
<eur. ba. 884> σθένος: ἀπευθύνει δὲ βροτῶν
<eur. ba. 885> τούς τ' ἀγνωμοσύναν τιμῶν-
<eur. ba. 886> τας καὶ μὴ τὰ θεῶν αὔξον-
<eur. ba. 887> τας σὺν μαινομένᾳ δόξᾳ.
<eur. ba. 888> κρυπτεύουσι δὲ ποικίλως
<eur. ba. 889> δαρὸν χρόνου πόδα καὶ
<eur. ba. 890> θηρῶσιν τὸν ἄσεπτον. οὐ
<eur. ba. 891> γὰρ κρεῖσσόν ποτε τῶν νόμων
<eur. ba. 892> γιγνώσκειν χρὴ καὶ μελετᾶν.
<eur. ba. 893> κούφα γὰρ δαπάνα νομί-
<eur. ba. 894> ζειν ἰσχὺν τόδ' ἔχειν,
<eur. ba. 895> ὅ τι ποτ' ἄρα τὸ δαιμόνιον,
<eur. ba. 895> τό τ' ἐν χρόνῳ μακρῷ νόμιμον
<eur. ba. 896> ἀεὶ φύσει τε πεφυκός.
<eur. ba. 897> τί τὸ σοφόν; ἢ τί τὸ κάλλιον
<eur. ba. 898> παρὰ θεῶν γέρας ἐν βροτοῖς
<eur. ba. 899> ἢ χεῖρ' ὑπὲρ κορυφᾶς
<eur. ba. 900> τῶν ἐχθρῶν κρείσσω κατέχειν;
<eur. ba. 901> ὅ τι καλὸν φίλον ἀεί.
<eur. ba. 902> εὐδαίμων μὲν ὃς ἐκ θαλάσσας
<eur. ba. 903> ἔφυγε χεῖμα, λιμένα δ' ἔκιχεν:
<eur. ba. 904> εὐδαίμων δ' ὃς ὕπερθε μόχθων
<eur. ba. 905> ἐγένεθ': ἑτέρᾳ δ' ἕτερος ἕτερον
<eur. ba. 906> ὄλβῳ καὶ δυνάμει παρῆλθεν.
<eur. ba. 907> μυρίαι δ' ἔτι μυρίοις
<eur. ba. 908> εἰσὶν ἐλπίδες: αἳ μὲν
<eur. ba. 909> τελευτῶσιν ἐν ὄλβῳ
<eur. ba. 910> βροτοῖς, αἳ δ' ἀπέβησαν:
<eur. ba. 910> τὸ δὲ κατ' ἦμαρ ὅτῳ βίοτος
<eur. ba. 911> εὐδαίμων, μακαρίζω.
<eur. ba. 912> σὲ τὸν πρόθυμον ὄνθ' ἃ μὴ χρεὼν ὁρᾶν
<eur. ba. 913> σπεύδοντά τ' ἀσπούδαστα, Πενθέα λέγω,
<eur. ba. 914> ἔξιθι πάροιθε δωμάτων, ὄφθητί μοι,
<eur. ba. 915> σκευὴν γυναικὸς μαινάδος βάκχης ἔχων,
<eur. ba. 916> μητρός τε τῆς σῆς καὶ λόχου κατάσκοπος:
<eur. ba. 917> πρέπεις δὲ Κάδμου θυγατέρων μορφὴν μιᾷ.
<eur. ba. 918> καὶ μὴν ὁρᾶν μοι δύο μὲν ἡλίους δοκῶ,
<eur. ba. 919> δισσὰς δὲ Θήβας καὶ πόλισμ' ἑπτάστομον:
<eur. ba. 920> καὶ ταῦρος ἡμῖν πρόσθεν ἡγεῖσθαι δοκεῖς
<eur. ba. 921> καὶ σῷ κέρατα κρατὶ προσπεφυκέναι.
<eur. ba. 922> ἀλλ' ἦ ποτ' ἦσθα θήρ; τεταύρωσαι γὰρ οὖν.
<eur. ba. 923> ὁ θεὸς ὁμαρτεῖ, πρόσθεν ὢν οὐκ εὐμενής,
<eur. ba. 924> ἔνσπονδος ἡμῖν: νῦν δ' ὁρᾷς ἃ χρή ς' ὁρᾶν.
<eur. ba. 925> τί φαίνομαι δῆτ'; οὐχὶ τὴν ̓Ινοῦς στάσιν
<eur. ba. 926> ἢ τὴν ̓Αγαύης ἑστάναι, μητρός γ' ἐμῆς;
<eur. ba. 927> αὐτὰς ἐκείνας εἰσορᾶν δοκῶ ς' ὁρῶν.
<eur. ba. 928> ἀλλ' ἐξ ἕδρας σοι πλόκαμος ἐξέστηχ' ὅδε,
<eur. ba. 929> οὐχ ὡς ἐγώ νιν ὑπὸ μίτρᾳ καθήρμοσα.
<eur. ba. 930> ἔνδον προσείων αὐτὸν ἀνασείων τ' ἐγὼ
<eur. ba. 931> καὶ βακχιάζων ἐξ ἕδρας μεθώρμισα.
<eur. ba. 932> ἀλλ' αὐτὸν ἡμεῖς, οἷς σε θεραπεύειν μέλει,
<eur. ba. 933> πάλιν καταστελοῦμεν: ἀλλ' ὄρθου κάρα.
<eur. ba. 934> ἰδού, σὺ κόσμει: σοὶ γὰρ ἀνακείμεσθα δή.
<eur. ba. 935> ζῶναί τέ σοι χαλῶσι κοὐχ ἑξῆς πέπλων
<eur. ba. 936> στολίδες ὑπὸ σφυροῖσι τείνουσιν σέθεν.
<eur. ba. 937> κἀμοὶ δοκοῦσι παρά γε δεξιὸν πόδα:
<eur. ba. 938> τἀνθένδε δ' ὀρθῶς παρὰ τένοντ' ἔχει πέπλος.
<eur. ba. 939> ἦ πού με τῶν σῶν πρῶτον ἡγήσῃ φίλων,
<eur. ba. 940> ὅταν παρὰ λόγον σώφρονας βάκχας ἴδῃς.
<eur. ba. 941> πότερα δὲ θύρσον δεξιᾷ λαβὼν χερὶ
<eur. ba. 942> ἢ τῇδε, βάκχῃ μᾶλλον εἰκασθήσομαι;
<eur. ba. 943> ἐν δεξιᾷ χρὴ χἅμα δεξιῷ ποδὶ
<eur. ba. 944> αἴρειν νιν: αἰνῶ δ' ὅτι μεθέστηκας φρενῶν.
<eur. ba. 945> ἆρ' ἂν δυναίμην τὰς Κιθαιρῶνος πτυχὰς
<eur. ba. 946> αὐταῖσι βάκχαις τοῖς ἐμοῖς ὤμοις φέρειν;
<eur. ba. 947> δύναι' ἄν, εἰ βούλοιο: τὰς δὲ πρὶν φρένας
<eur. ba. 948> οὐκ εἶχες ὑγιεῖς, νῦν δ' ἔχεις οἵας σε δεῖ.
<eur. ba. 949> μοχλοὺς φέρωμεν; ἢ χεροῖν ἀνασπάσω
<eur. ba. 950> κορυφαῖς ὑποβαλὼν ὦμον ἢ βραχίονα;
<eur. ba. 951> μὴ σύ γε τὰ Νυμφῶν διολέσῃς ἱδρύματα
<eur. ba. 952> καὶ Πανὸς ἕδρας ἔνθ' ἔχει συρίγματα.
<eur. ba. 953> καλῶς ἔλεξας: οὐ σθένει νικητέον
<eur. ba. 954> γυναῖκας: ἐλάταισιν δ' ἐμὸν κρύψω δέμας.
<eur. ba. 955> κρύψῃ σὺ κρύψιν ἥν σε κρυφθῆναι χρεών,
<eur. ba. 956> ἐλθόντα δόλιον μαινάδων κατάσκοπον.
<eur. ba. 957> καὶ μὴν δοκῶ σφᾶς ἐν λόχμαις ὄρνιθας ὣς
<eur. ba. 958> λέκτρων ἔχεσθαι φιλτάτοις ἐν ἕρκεσιν.
<eur. ba. 959> οὐκοῦν ἐπ' αὐτὸ τοῦτ' ἀποστέλλῃ φύλαξ:
<eur. ba. 960> λήψῃ δ' ἴσως σφᾶς, ἢν σὺ μὴ ληφθῇς πάρος.
<eur. ba. 961> κόμιζε διὰ μέσης με Θηβαίας χθονός:
<eur. ba. 962> μόνος γὰρ αὐτῶν εἰμ' ἀνὴρ τολμῶν τόδε.
<eur. ba. 963> μόνος σὺ πόλεως τῆσδ' ὑπερκάμνεις, μόνος:
<eur. ba. 964> τοιγάρ ς' ἀγῶνες ἀναμένουσιν οὓς ἐχρῆν.
<eur. ba. 965> ἕπου δέ: πομπὸς δ' εἶμ' ἐγὼ σωτήριος,
<eur. ba. 966> κεῖθεν δ' ἀπάξει ς' ἄλλος.    ἡ τεκοῦσά γε.
<eur. ba. 967> ἐπίσημον ὄντα πᾶσιν.    ἐπὶ τόδ' ἔρχομαι.
<eur. ba. 968> φερόμενος ἥξεις    ἁβρότητ' ἐμὴν λέγεις.
<eur. ba. 969> ἐν χερσὶ μητρός.    καὶ τρυφᾶν μ' ἀναγκάσεις.
<eur. ba. 970> τρυφάς γε τοιάσδε.    ἀξίων μὲν ἅπτομαι.
<eur. ba. 971> δεινὸς σὺ δεινὸς κἀπὶ δείν' ἔρχῃ πάθη,
<eur. ba. 972> ὥστ' οὐρανῷ στηρίζον εὑρήσεις κλέος.
<eur. ba. 973> ἔκτειν', ̓Αγαύη, χεῖρας αἵ θ' ὁμόσποροι
<eur. ba. 974> Κάδμου θυγατέρες: τὸν νεανίαν ἄγω
<eur. ba. 975> τόνδ' εἰς ἀγῶνα μέγαν, ὁ νικήσων δ' ἐγὼ
<eur. ba. 976> καὶ Βρόμιος ἔσται. τἄλλα δ' αὐτὸ σημανεῖ.
<eur. ba. 977> ἴτε θοαὶ Λύσσας κύνες ἴτ' εἰς ὄρος,
<eur. ba. 978> θίασον ἔνθ' ἔχουσι Κάδμου κόραι,
<eur. ba. 979> ἀνοιστρήσατέ νιν
<eur. ba. 980> ἐπὶ τὸν ἐν γυναικομίμῳ στολᾷ
<eur. ba. 981> λυσσώδη κατάσκοπον μαινάδων.
<eur. ba. 982> μάτηρ πρῶτά νιν λευρᾶς ἀπὸ πέτρας
<eur. ba. 983> ἢ σκόλοπος ὄψεται
<eur. ba. 984> δοκεύοντα, μαινάσιν δ' ἀπύσει:
<eur. ba. 985> Τίς ὅδ' ὀρειδρόμων
<eur. ba. 986> μαστὴρ Καδμείων ἐς ὄρος ἐς ὄρος ἔμολ'
<eur. ba. 987> ἔμολεν, ὦ βάκχαι; τίς ἄρα νιν ἔτεκεν;
<eur. ba. 988> οὐ γὰρ ἐξ αἵματος
<eur. ba. 989> γυναικῶν ἔφυ, λεαίνας δέ τινος
<eur. ba. 990> ὅδ' ἢ Γοργόνων Λιβυσσᾶν γένος.
<eur. ba. 992> ἴτω δίκα φανερός, ἴτω ξιφηφόρος
<eur. ba. 993> φονεύουσα λαιμῶν διαμπὰξ
<eur. ba. 995> τὸν ἄθεον ἄνομον ἄδικον ̓Εχίονος
<eur. ba. 996> γόνον γηγενῆ.
<eur. ba. 997> ὃς ἀδίκῳ γνώμᾳ παρανόμῳ τ' ὀργᾷ
<eur. ba. 998> περὶ σὰ Βάκχι', ὄργια ματρός τε σᾶς
<eur. ba. 999> μανείσᾳ πραπίδι
<eur. ba. 1000> παρακόπῳ τε λήματι στέλλεται,
<eur. ba. 1001> τἀνίκατον ὡς κρατήσων βίᾳ,
<eur. ba. 1002> γνωμᾶν σωφρόνα θάνατος ἀπροφάσι-
<eur. ba. 1003> στος ἐς τὰ θεῶν ἔφυ:
<eur. ba. 1004> βροτείως τ' ἔχειν ἄλυπος βίος.
<eur. ba. 1005> τὸ σοφὸν οὐ φθονῶ:
<eur. ba. 1006> χαίρω θηρεύουσα: τὰ δ' ἕτερα μεγάλα
<eur. ba. 1007> φανερά τ': ὤ, νάειν ἐπὶ τὰ καλὰ βίον,
<eur. ba. 1008> ἦμαρ ἐς νύκτα τ' εὐ-
<eur. ba. 1009> αγοῦντ' εὐσεβεῖν, τὰ δ' ἔξω νόμιμα
<eur. ba. 1010> δίκας ἐκβαλόντα τιμᾶν θεούς.
<eur. ba. 1013> ἴτω δίκα φανερός, ἴτω ξιφηφόρος
<eur. ba. 1014> φονεύουσα λαιμῶν διαμπὰξ
<eur. ba. 1015> τὸν ἄθεον ἄνομον ἄδικον ̓Εχίονος
<eur. ba. 1016> τόκον γηγενῆ.
<eur. ba. 1018> φάνηθι ταῦρος ἢ πολύκρανος ἰδεῖν
<eur. ba. 1019> δράκων ἢ πυριφλέγων ὁρᾶσθαι λέων.
<eur. ba. 1020> ἴθ', ὦ Βάκχε, θηραγρευτᾷ βακχᾶν
<eur. ba. 1021> γελῶντι προσώπῳ περίβαλε βρόχον
<eur. ba. 1022> θανάσιμον ὑπ' ἀγέλαν πεσόν-
<eur. ba. 1023> τι τὰν μαινάδων.
<eur. ba. 1024> ὦ δῶμ' ὃ πρίν ποτ' εὐτύχεις ἀν' ̔Ελλάδα,
<eur. ba. 1025> Σιδωνίου γέροντος, ὃς τὸ γηγενὲς
<eur. ba. 1026> δράκοντος ἔσπειρ' ̓́Οφεος ἐν γαίᾳ θέρος,
<eur. ba. 1027> ὥς σε στενάζω, δοῦλος ὢν μέν, ἀλλ' ὅμως
<eur. ba. 1028> χρηστοῖσι δούλοις συμφορὰ τὰ δεσποτῶν.
<eur. ba. 1029> τί δ' ἔστιν; ἐκ βακχῶν τι μηνύεις νέον;
<eur. ba. 1030> Πενθεὺς ὄλωλεν, παῖς ̓Εχίονος πατρός.
<eur. ba. 1031> ὦναξ Βρόμιε, θεὸς φαίνῃ μέγας.
<eur. ba. 1032> πῶς φῄς; τί τοῦτ' ἔλεξας; ἦ 'πὶ τοῖς ἐμοῖς
<eur. ba. 1033> χαίρεις κακῶς πράσσουσι δεσπόταις, γύναι;
<eur. ba. 1034> εὐάζω ξένα μέλεσι βαρβάροις:
<eur. ba. 1035> οὐκέτι γὰρ δεσμῶν ὑπὸ φόβῳ πτήσσω.
<eur. ba. 1036> Θήβας δ' ἀνάνδρους ὧδ' ἄγεις
<eur. ba. 1038> ὁ Διόνυσος ὁ Διόνυσος, οὐ Θῆβαι
<eur. ba. 1039> κράτος ἔχους' ἐμόν.
<eur. ba. 1040> συγγνωστὰ μέν σοι, πλὴν ἐπ' ἐξειργασμένοις
<eur. ba. 1040> κακοῖσι χαίρειν, ὦ γυναῖκες, οὐ καλόν.
<eur. ba. 1041> ἔννεπέ μοι, φράσον, τίνι μόρῳ θνῄσκει
<eur. ba. 1042> ἄδικος ἄδικά τ' ἐκπορίζων ἀνήρ;
<eur. ba. 1043> ἐπεὶ θεράπνας τῆσδε Θηβαίας χθονὸς
<eur. ba. 1044> λιπόντες ἐξέβημεν ̓Ασωποῦ ῥοάς,
<eur. ba. 1045> λέπας Κιθαιρώνειον εἰσεβάλλομεν
<eur. ba. 1046> Πενθεύς τε κἀγώ--δεσπότῃ γὰρ εἱπόμην--
<eur. ba. 1047> ξένος θ' ὃς ἡμῖν πομπὸς ἦν θεωρίας.
<eur. ba. 1048> πρῶτον μὲν οὖν ποιηρὸν ἵζομεν νάπος,
<eur. ba. 1049> τά τ' ἐκ ποδῶν σιγηλὰ καὶ γλώσσης ἄπο
<eur. ba. 1050> σῴζοντες, ὡς ὁρῷμεν οὐχ ὁρώμενοι.
<eur. ba. 1051> ἦν δ' ἄγκος ἀμφίκρημνον, ὕδασι διάβροχον,
<eur. ba. 1052> πεύκαισι συσκιάζον, ἔνθα μαινάδες
<eur. ba. 1053> καθῆντ' ἔχουσαι χεῖρας ἐν τερπνοῖς πόνοις.
<eur. ba. 1054> αἳ μὲν γὰρ αὐτῶν θύρσον ἐκλελοιπότα
<eur. ba. 1055> κισσῷ κομήτην αὖθις ἐξανέστεφον,
<eur. ba. 1056> αἳ δ', ἐκλιποῦσαι ποικίλ' ὡς πῶλοι ζυγά,
<eur. ba. 1057> βακχεῖον ἀντέκλαζον ἀλλήλαις μέλος.
<eur. ba. 1058> Πενθεὺς δ' ὁ τλήμων θῆλυν οὐχ ὁρῶν ὄχλον
<eur. ba. 1059> ἔλεξε τοιάδ': ̓͂Ω ξέν', οὗ μὲν ἕσταμεν,
<eur. ba. 1060> οὐκ ἐξικνοῦμαι μαινάδων ὄσσοις νόθων:
<eur. ba. 1061> ὄχθων δ' ἔπ', ἀμβὰς ἐς ἐλάτην ὑψαύχενα,
<eur. ba. 1062> ἴδοιμ' ἂν ὀρθῶς μαινάδων αἰσχρουργίαν.
<eur. ba. 1063> τοὐντεῦθεν ἤδη τοῦ ξένου τὸ θαῦμ' ὁρῶ:
<eur. ba. 1064> λαβὼν γὰρ ἐλάτης οὐράνιον ἄκρον κλάδον
<eur. ba. 1065> κατῆγεν, ἦγεν, ἦγεν ἐς μέλαν πέδον:
<eur. ba. 1066> κυκλοῦτο δ' ὥστε τόξον ἢ κυρτὸς τροχὸς
<eur. ba. 1067> τόρνῳ γραφόμενος περιφορὰν ἕλκει δρόμον:
<eur. ba. 1068> ὣς κλῶν' ὄρειον ὁ ξένος χεροῖν ἄγων
<eur. ba. 1069> ἔκαμπτεν ἐς γῆν, ἔργματ' οὐχὶ θνητὰ δρῶν.
<eur. ba. 1070> Πενθέα δ' ἱδρύσας ἐλατίνων ὄζων ἔπι,
<eur. ba. 1071> ὀρθὸν μεθίει διὰ χερῶν βλάστημ' ἄνω
<eur. ba. 1072> ἀτρέμα, φυλάσσων μὴ ἀναχαιτίσειέ νιν,
<eur. ba. 1073> ὀρθὴ δ' ἐς ὀρθὸν αἰθέρ' ἐστηρίζετο,
<eur. ba. 1074> ἔχουσα νώτοις δεσπότην ἐφήμενον:
<eur. ba. 1075> ὤφθη δὲ μᾶλλον ἢ κατεῖδε μαινάδας.
<eur. ba. 1076> ὅσον γὰρ οὔπω δῆλος ἦν θάσσων ἄνω,
<eur. ba. 1077> καὶ τὸν ξένον μὲν οὐκέτ' εἰσορᾶν παρῆν,
<eur. ba. 1078> ἐκ δ' αἰθέρος φωνή τις, ὡς μὲν εἰκάσαι
<eur. ba. 1079> Διόνυσος, ἀνεβόησεν: ̓͂Ω νεάνιδες,
<eur. ba. 1080> ἄγω τὸν ὑμᾶς κἀμὲ τἀμά τ' ὄργια
<eur. ba. 1081> γέλων τιθέμενον: ἀλλὰ τιμωρεῖσθέ νιν.
<eur. ba. 1082> καὶ ταῦθ' ἅμ' ἠγόρευε καὶ πρὸς οὐρανὸν
<eur. ba. 1083> καὶ γαῖαν ἐστήριξε φῶς σεμνοῦ πυρός.
<eur. ba. 1084> σίγησε δ' αἰθήρ, σῖγα δ' ὕλιμος νάπη
<eur. ba. 1085> φύλλ' εἶχε, θηρῶν δ' οὐκ ἂν ἤκουσας βοήν.
<eur. ba. 1086> αἳ δ' ὠσὶν ἠχὴν οὐ σαφῶς δεδεγμέναι
<eur. ba. 1087> ἔστησαν ὀρθαὶ καὶ διήνεγκαν κόρας.
<eur. ba. 1088> ὃ δ' αὖθις ἐπεκέλευσεν: ὡς δ' ἐγνώρισαν
<eur. ba. 1089> σαφῆ κελευσμὸν Βακχίου Κάδμου κόραι,
<eur. ba. 1090> ᾖξαν πελείας ὠκύτητ' οὐχ ἥσσονες
<eur. ba. 1091> ποδῶν τρέχουσαι συντόνοις δραμήμασι,
<eur. ba. 1092> μήτηρ ̓Αγαύη σύγγονοί θ' ὁμόσποροι
<eur. ba. 1093> πᾶσαί τε βάκχαι: διὰ δὲ χειμάρρου νάπης
<eur. ba. 1094> ἀγμῶν τ' ἐπήδων θεοῦ πνοαῖσιν ἐμμανεῖς.
<eur. ba. 1095> ὡς δ' εἶδον ἐλάτῃ δεσπότην ἐφήμενον,
<eur. ba. 1096> πρῶτον μὲν αὐτοῦ χερμάδας κραταιβόλους
<eur. ba. 1097> ἔρριπτον, ἀντίπυργον ἐπιβᾶσαι πέτραν,
<eur. ba. 1098> ὄζοισί τ' ἐλατίνοισιν ἠκοντίζετο.
<eur. ba. 1099> ἄλλαι δὲ θύρσους ἵεσαν δι' αἰθέρος
<eur. ba. 1100> Πενθέως, στόχον δύστηνον: ἀλλ' οὐκ ἤνυτον.
<eur. ba. 1101> κρεῖσσον γὰρ ὕψος τῆς προθυμίας ἔχων
<eur. ba. 1102> καθῆσθ' ὁ τλήμων, ἀπορίᾳ λελημμένος.
<eur. ba. 1103> τέλος δὲ δρυί̈νους συγκεραυνοῦσαι κλάδους
<eur. ba. 1104> ῥίζας ἀνεσπάρασσον ἀσιδήροις μοχλοῖς.
<eur. ba. 1105> ἐπεὶ δὲ μόχθων τέρματ' οὐκ ἐξήνυτον,
<eur. ba. 1106> ἔλεξ' ̓Αγαύη: Φέρε, περιστᾶσαι κύκλῳ
<eur. ba. 1107> πτόρθου λάβεσθε, μαινάδες, τὸν ἀμβάτην
<eur. ba. 1108> θῆρ' ὡς ἕλωμεν, μηδ' ἀπαγγείλῃ θεοῦ
<eur. ba. 1109> χοροὺς κρυφαίους. αἳ δὲ μυρίαν χέρα
<eur. ba. 1110> προσέθεσαν ἐλάτῃ κἀξανέσπασαν χθονός:
<eur. ba. 1111> ὑψοῦ δὲ θάσσων ὑψόθεν χαμαιριφὴς
<eur. ba. 1112> πίπτει πρὸς οὖδας μυρίοις οἰμώγμασιν
<eur. ba. 1113> Πενθεύς: κακοῦ γὰρ ἐγγὺς ὢν ἐμάνθανεν.
<eur. ba. 1114> πρώτη δὲ μήτηρ ἦρξεν ἱερέα φόνου
<eur. ba. 1115> καὶ προσπίτνει νιν: ὃ δὲ μίτραν κόμης ἄπο
<eur. ba. 1116> ἔρριψεν, ὥς νιν γνωρίσασα μὴ κτάνοι
<eur. ba. 1117> τλήμων ̓Αγαύη, καὶ λέγει, παρηίδος
<eur. ba. 1118> ψαύων: ̓Εγώ τοι, μῆτερ, εἰμί, παῖς σέθεν
<eur. ba. 1119> Πενθεύς, ὃν ἔτεκες ἐν δόμοις ̓Εχίονος:
<eur. ba. 1120> οἴκτιρε δ' ὦ μῆτέρ με, μηδὲ ταῖς ἐμαῖς
<eur. ba. 1121> ἁμαρτίαισι παῖδα σὸν κατακτάνῃς.
<eur. ba. 1122> ἣ δ' ἀφρὸν ἐξιεῖσα καὶ διαστρόφους
<eur. ba. 1123> κόρας ἑλίσσους', οὐ φρονοῦς' ἃ χρὴ φρονεῖν,
<eur. ba. 1124> ἐκ Βακχίου κατείχετ', οὐδ' ἔπειθέ νιν.
<eur. ba. 1125> λαβοῦσα δ' ὠλένης ἀριστερὰν χέρα,
<eur. ba. 1126> πλευραῖσιν ἀντιβᾶσα τοῦ δυσδαίμονος
<eur. ba. 1127> ἀπεσπάραξεν ὦμον, οὐχ ὑπὸ σθένους,
<eur. ba. 1128> ἀλλ' ὁ θεὸς εὐμάρειαν ἐπεδίδου χεροῖν:
<eur. ba. 1129> ̓Ινὼ δὲ τἀπὶ θάτερ' ἐξειργάζετο,
<eur. ba. 1130> ῥηγνῦσα σάρκας, Αὐτονόη τ' ὄχλος τε πᾶς
<eur. ba. 1131> ἐπεῖχε βακχῶν: ἦν δὲ πᾶς' ὁμοῦ βοή,
<eur. ba. 1132> ὃ μὲν στενάζων ὅσον ἐτύγχαν' ἐμπνέων,
<eur. ba. 1133> αἳ δ' ἠλάλαζον. ἔφερε δ' ἣ μὲν ὠλένην,
<eur. ba. 1134> ἣ δ' ἴχνος αὐταῖς ἀρβύλαις: γυμνοῦντο δὲ
<eur. ba. 1135> πλευραὶ σπαραγμοῖς: πᾶσα δ' ᾑματωμένη
<eur. ba. 1136> χεῖρας διεσφαίριζε σάρκα Πενθέως.
<eur. ba. 1137> κεῖται δὲ χωρὶς σῶμα, τὸ μὲν ὑπὸ στύφλοις
<eur. ba. 1138> πέτραις, τὸ δ' ὕλης ἐν βαθυξύλῳ φόβῃ,
<eur. ba. 1139> οὐ ῥᾴδιον ζήτημα: κρᾶτα δ' ἄθλιον,
<eur. ba. 1140> ὅπερ λαβοῦσα τυγχάνει μήτηρ χεροῖν,
<eur. ba. 1141> πήξας' ἐπ' ἄκρον θύρσον ὡς ὀρεστέρου
<eur. ba. 1142> φέρει λέοντος διὰ Κιθαιρῶνος μέσου,
<eur. ba. 1143> λιποῦς' ἀδελφὰς ἐν χοροῖσι μαινάδων.
<eur. ba. 1144> χωρεῖ δὲ θήρᾳ δυσπότμῳ γαυρουμένη
<eur. ba. 1145> τειχέων ἔσω τῶνδ', ἀνακαλοῦσα Βάκχιον
<eur. ba. 1146> τὸν ξυγκύναγον, τὸν ξυνεργάτην ἄγρας,
<eur. ba. 1147> τὸν καλλίνικον, ᾧ δάκρυα νικηφορεῖ.
<eur. ba. 1148> ἐγὼ μὲν οὖν τῇδ' ἐκποδὼν τῇ ξυμφορᾷ
<eur. ba. 1149> ἄπειμ', ̓Αγαύην πρὶν μολεῖν πρὸς δώματα.
<eur. ba. 1150> τὸ σωφρονεῖν δὲ καὶ σέβειν τὰ τῶν θεῶν
<eur. ba. 1151> κάλλιστον: οἶμαι δ' αὐτὸ καὶ σοφώτατον
<eur. ba. 1152> θνητοῖσιν εἶναι κτῆμα τοῖσι χρωμένοις.
<eur. ba. 1153> ἀναχορεύσωμεν Βάκχιον,
<eur. ba. 1154> ἀναβοάσωμεν ξυμφορὰν
<eur. ba. 1155> τὰν τοῦ δράκοντος Πενθέος ἐκγενέτα:
<eur. ba. 1156> ὃς τὰν θηλυγενῆ στολὰν
<eur. ba. 1157> νάρθηκά τε, πιστὸν ̔́Αιδαν,
<eur. ba. 1158> ἔλαβεν εὔθυρσον,
<eur. ba. 1159> ταῦρον προηγητῆρα συμφορᾶς ἔχων.
<eur. ba. 1160> βάκχαι Καδμεῖαι,
<eur. ba. 1161> τὸν καλλίνικον κλεινὸν ἐξεπράξατε
<eur. ba. 1162> ἐς στόνον, ἐς δάκρυα.
<eur. ba. 1163> καλὸς ἀγών, χέρ' αἵματι στάζουσαν
<eur. ba. 1164> περιβαλεῖν τέκνου.
<eur. ba. 1165> ἀλλ', εἰσορῶ γὰρ ἐς δόμους ὁρμωμένην
<eur. ba. 1166> Πενθέως ̓Αγαύην μητέρ' ἐν διαστρόφοις
<eur. ba. 1167> ὄσσοις, δέχεσθε κῶμον εὐίου θεοῦ.
<eur. ba. 1168> ̓Ασιάδες βάκχαι —   τί μ' ὀροθύνεις, ὤ;
<eur. ba. 1169> φέρομεν ἐξ ὀρέων
<eur. ba. 1170> ἕλικα νεότομον ἐπὶ μέλαθρα,
<eur. ba. 1171> μακάριον θήραν.
<eur. ba. 1172> ὁρῶ καί σε δέξομαι σύγκωμον.
<eur. ba. 1173> ἔμαρψα τόνδ' ἄνευ βρόχων
<eur. ba. 1174> λέοντος ἀγροτέρου νέον ἶνιν:
<eur. ba. 1175> ὡς ὁρᾶν πάρα.
<eur. ba. 1176> πόθεν ἐρημίας;
<eur. ba. 1177> Κιθαιρὼν   Κιθαιρών;
<eur. ba. 1178> κατεφόνευσέ νιν.
<eur. ba. 1179> τίς ἁ βαλοῦσα;  πρῶτον ἐμὸν τὸ γέρας.
<eur. ba. 1180> μάκαιρ' ̓Αγαύη κλῃζόμεθ' ἐν θιάσοις.
<eur. ba. 1181> τίς ἄλλα;  τὰ Κάδμου
<eur. ba. 1182> τί Κάδμου;  γένεθλα
<eur. ba. 1182b> μετ' ἐμὲ μετ' ἐμὲ τοῦδ'
<eur. ba. 1183> ἔθιγε θηρός: εὐτυχής γ' ἅδ' ἄγρα.
<eur. ba. 1185> μέτεχέ νυν θοίνας.  τί; μετέχω, τλᾶμον;
<eur. ba. 1185> νέος ὁ μόσχος ἄρ-
<eur. ba. 1186> τι γένυν ὑπὸ κόρυθ' ἁπαλότριχα
<eur. ba. 1187> κατάκομον θάλλει.
<eur. ba. 1188> πρέπει γ' ὥστε θὴρ ἄγραυλος φόβῃ.
<eur. ba. 1189> ὁ Βάκχιος κυναγέτας
<eur. ba. 1190> σοφὸς σοφῶς ἀνέπηλ' ἐπὶ θῆρα
<eur. ba. 1191> τόνδε μαινάδας.
<eur. ba. 1192> ὁ γὰρ ἄναξ ἀγρεύς.
<eur. ba. 1193> ἐπαινεῖς;  ἐπαινῶ.
<eur. ba. 1194> τάχα δὲ Καδμεῖοι
<eur. ba. 1195> καὶ παῖς γε Πενθεὺς   ματέρ' ἐπαινέσεται,
<eur. ba. 1196> λαβοῦσαν ἄγραν τάνδε λεοντοφυῆ.
<eur. ba. 1197> περισσάν.  περισσῶς.
<eur. ba. 1198> ἀγάλλῃ;  γέγηθα,
<eur. ba. 1198b> μεγάλα μεγάλα καὶ
<eur. ba. 1199> φανερὰ τᾷδ' ἄγρᾳ κατειργασμένα.
<eur. ba. 1200> δεῖξόν νυν, ὦ τάλαινα, σὴν νικηφόρον
<eur. ba. 1201> ἀστοῖσιν ἄγραν ἣν φέρους' ἐλήλυθας.
<eur. ba. 1202> ὦ καλλίπυργον ἄστυ Θηβαίας χθονὸς
<eur. ba. 1203> ναίοντες, ἔλθεθ' ὡς ἴδητε τήνδ' ἄγραν,
<eur. ba. 1204> Κάδμου θυγατέρες θηρὸς ἣν ἠγρεύσαμεν,
<eur. ba. 1205> οὐκ ἀγκυλητοῖς Θεσσαλῶν στοχάσμασιν,
<eur. ba. 1206> οὐ δικτύοισιν, ἀλλὰ λευκοπήχεσι
<eur. ba. 1207> χειρῶν ἀκμαῖσιν. κᾆτα κομπάζειν χρεὼν
<eur. ba. 1208> καὶ λογχοποιῶν ὄργανα κτᾶσθαι μάτην;
<eur. ba. 1209> ἡμεῖς δέ γ' αὐτῇ χειρὶ τόνδε θ' εἵλομεν,
<eur. ba. 1210> χωρίς τε θηρὸς ἄρθρα διεφορήσαμεν.
<eur. ba. 1211> ποῦ μοι πατὴρ ὁ πρέσβυς; ἐλθέτω πέλας.
<eur. ba. 1212> Πενθεύς τ' ἐμὸς παῖς ποῦ 'στιν; αἰρέσθω λαβὼν
<eur. ba. 1213> πηκτῶν πρὸς οἴκους κλιμάκων προσαμβάσεις,
<eur. ba. 1214> ὡς πασσαλεύσῃ κρᾶτα τριγλύφοις τόδε
<eur. ba. 1215> λέοντος ὃν πάρειμι θηράσας' ἐγώ.
<eur. ba. 1216> ἕπεσθέ μοι φέροντες ἄθλιον βάρος
<eur. ba. 1217> Πενθέως, ἕπεσθε, πρόσπολοι, δόμων πάρος,
<eur. ba. 1218> οὗ σῶμα μοχθῶν μυρίοις ζητήμασιν
<eur. ba. 1219> φέρω τόδ', εὑρὼν ἐν Κιθαιρῶνος πτυχαῖς
<eur. ba. 1220> διασπαρακτόν, κοὐδὲν ἐν ταὐτῷ πέδῳ
<eur. ba. 1221> λαβών, ἐν ὕλῃ κείμενον δυσευρέτῳ.
<eur. ba. 1222> ἤκουσα γάρ του θυγατέρων τολμήματα,
<eur. ba. 1223> ἤδη κατ' ἄστυ τειχέων ἔσω βεβὼς
<eur. ba. 1224> σὺν τῷ γέροντι Τειρεσίᾳ Βακχῶν πάρα:
<eur. ba. 1225> πάλιν δὲ κάμψας εἰς ὄρος κομίζομαι
<eur. ba. 1226> τὸν κατθανόντα παῖδα Μαινάδων ὕπο.
<eur. ba. 1227> καὶ τὴν μὲν ̓Ακτέων' ̓Αρισταίῳ ποτὲ
<eur. ba. 1228> τεκοῦσαν εἶδον Αὐτονόην ̓Ινώ θ' ἅμα
<eur. ba. 1229> ἔτ' ἀμφὶ δρυμοὺς οἰστροπλῆγας ἀθλίας,
<eur. ba. 1230> τὴν δ' εἶπέ τίς μοι δεῦρο βακχείῳ ποδὶ
<eur. ba. 1231> στείχειν ̓Αγαύην, οὐδ' ἄκραντ' ἠκούσαμεν:
<eur. ba. 1232> λεύσσω γὰρ αὐτήν, ὄψιν οὐκ εὐδαίμονα.
<eur. ba. 1233> πάτερ, μέγιστον κομπάσαι πάρεστί σοι,
<eur. ba. 1234> πάντων ἀρίστας θυγατέρας σπεῖραι μακρῷ
<eur. ba. 1235> θνητῶν: ἁπάσας εἶπον, ἐξόχως δ' ἐμέ,
<eur. ba. 1236> ἣ τὰς παρ' ἱστοῖς ἐκλιποῦσα κερκίδας
<eur. ba. 1237> ἐς μείζον' ἥκω, θῆρας ἀγρεύειν χεροῖν.
<eur. ba. 1238> φέρω δ' ἐν ὠλέναισιν, ὡς ὁρᾷς, τάδε
<eur. ba. 1239> λαβοῦσα τἀριστεῖα, σοῖσι πρὸς δόμοις
<eur. ba. 1240> ὡς ἀγκρεμασθῇ: σὺ δέ, πάτερ, δέξαι χεροῖν:
<eur. ba. 1241> γαυρούμενος δὲ τοῖς ἐμοῖς ἀγρεύμασιν
<eur. ba. 1242> κάλει φίλους ἐς δαῖτα: μακάριος γὰρ εἶ,
<eur. ba. 1243> μακάριος, ἡμῶν τοιάδ' ἐξειργασμένων.
<eur. ba. 1244> ὦ πένθος οὐ μετρητὸν οὐδ' οἷόν τ' ἰδεῖν,
<eur. ba. 1245> φόνον ταλαίναις χερσὶν ἐξειργασμένων.
<eur. ba. 1246> καλὸν τὸ θῦμα καταβαλοῦσα δαίμοσιν
<eur. ba. 1247> ἐπὶ δαῖτα Θήβας τάσδε κἀμὲ παρακαλεῖς.
<eur. ba. 1248> οἴμοι κακῶν μὲν πρῶτα σῶν, ἔπειτ' ἐμῶν:
<eur. ba. 1249> ὡς ὁ θεὸς ἡμᾶς ἐνδίκως μέν, ἀλλ' ἄγαν,
<eur. ba. 1250> Βρόμιος ἄναξ ἀπώλες' οἰκεῖος γεγώς.
<eur. ba. 1251> ὡς δύσκολον τὸ γῆρας ἀνθρώποις ἔφυ
<eur. ba. 1252> ἔν τ' ὄμμασι σκυθρωπόν. εἴθε παῖς ἐμὸς
<eur. ba. 1253> εὔθηρος εἴη, μητρὸς εἰκασθεὶς τρόποις,
<eur. ba. 1254> ὅτ' ἐν νεανίαισι Θηβαίοις ἅμα
<eur. ba. 1255> θηρῶν ὀριγνῷτ': ἀλλὰ θεομαχεῖν μόνον
<eur. ba. 1256> οἷός τ' ἐκεῖνος. νουθετητέος, πάτερ,
<eur. ba. 1257> σοὐστίν. τίς αὐτὸν δεῦρ' ἂν ὄψιν εἰς ἐμὴν
<eur. ba. 1258> καλέσειεν, ὡς ἴδῃ με τὴν εὐδαίμονα;
<eur. ba. 1259> φεῦ φεῦ: φρονήσασαι μὲν οἷ' ἐδράσατε
<eur. ba. 1260> ἀλγήσετ' ἄλγος δεινόν: εἰ δὲ διὰ τέλους
<eur. ba. 1261> ἐν τῷδ' ἀεὶ μενεῖτ' ἐν ᾧ καθέστατε,
<eur. ba. 1262> οὐκ εὐτυχοῦσαι δόξετ' οὐχὶ δυστυχεῖν.
<eur. ba. 1263> τί δ' οὐ καλῶς τῶνδ' ἢ τί λυπηρῶς ἔχει;
<eur. ba. 1264> πρῶτον μὲν ἐς τόνδ' αἰθέρ' ὄμμα σὸν μέθες.
<eur. ba. 1265> ἰδού: τί μοι τόνδ' ἐξυπεῖπας εἰσορᾶν;
<eur. ba. 1266> ἔθ' αὑτὸς ἤ σοι μεταβολὰς ἔχειν δοκεῖ;
<eur. ba. 1267> λαμπρότερος ἢ πρὶν καὶ διειπετέστερος.
<eur. ba. 1268> τὸ δὲ πτοηθὲν τόδ' ἔτι σῇ ψυχῇ πάρα;
<eur. ba. 1269> οὐκ οἶδα τοὔπος τοῦτο. γίγνομαι δέ πως
<eur. ba. 1270> ἔννους, μετασταθεῖσα τῶν πάρος φρενῶν.
<eur. ba. 1271> κλύοις ἂν οὖν τι κἀποκρίναι' ἂν σαφῶς;
<eur. ba. 1272> ὡς ἐκλέλησμαί γ' ἃ πάρος εἴπομεν, πάτερ.
<eur. ba. 1273> ἐς ποῖον ἦλθες οἶκον ὑμεναίων μέτα;
<eur. ba. 1274> Σπαρτῷ μ' ἔδωκας, ὡς λέγους', ̓Εχίονι.
<eur. ba. 1275> τίς οὖν ἐν οἴκοις παῖς ἐγένετο σῷ πόσει;
<eur. ba. 1276> Πενθεύς, ἐμῇ τε καὶ πατρὸς κοινωνίᾳ.
<eur. ba. 1277> τίνος πρόσωπον δῆτ' ἐν ἀγκάλαις ἔχεις;
<eur. ba. 1278> λέοντος, ὥς γ' ἔφασκον αἱ θηρώμεναι.
<eur. ba. 1279> σκέψαι νυν ὀρθῶς: βραχὺς ὁ μόχθος εἰσιδεῖν.
<eur. ba. 1280> ἔα, τί λεύσσω; τί φέρομαι τόδ' ἐν χεροῖν;
<eur. ba. 1281> ἄθρησον αὐτὸ καὶ σαφέστερον μάθε.
<eur. ba. 1282> ὁρῶ μέγιστον ἄλγος ἡ τάλαιν' ἐγώ.
<eur. ba. 1283> μῶν σοι λέοντι φαίνεται προσεικέναι;
<eur. ba. 1284> οὔκ, ἀλλὰ Πενθέως ἡ τάλαιν' ἔχω κάρα.
<eur. ba. 1285> ᾠμωγμένον γε πρόσθεν ἢ σὲ γνωρίσαι.
<eur. ba. 1286> τίς ἔκτανέν νιν; --πῶς ἐμὰς ἦλθεν χέρας;
<eur. ba. 1287> δύστην' ἀλήθει', ὡς ἐν οὐ καιρῷ πάρει.
<eur. ba. 1288> λέγ', ὡς τὸ μέλλον καρδία πήδημ' ἔχει.
<eur. ba. 1289> σύ νιν κατέκτας καὶ κασίγνηται σέθεν.
<eur. ba. 1290> ποῦ δ' ὤλετ'; ἦ κατ' οἶκον; ἢ ποίοις τόποις;
<eur. ba. 1291> οὗπερ πρὶν ̓Ακτέωνα διέλαχον κύνες.
<eur. ba. 1292> τί δ' ἐς Κιθαιρῶν' ἦλθε δυσδαίμων ὅδε;
<eur. ba. 1293> ἐκερτόμει θεὸν σάς τε βακχείας μολών.
<eur. ba. 1294> ἡμεῖς δ' ἐκεῖσε τίνι τρόπῳ κατήραμεν;
<eur. ba. 1295> ἐμάνητε, πᾶσά τ' ἐξεβακχεύθη πόλις.
<eur. ba. 1296> Διόνυσος ἡμᾶς ὤλες', ἄρτι μανθάνω.
<eur. ba. 1297> ὕβριν γ' ὑβρισθείς: θεὸν γὰρ οὐχ ἡγεῖσθέ νιν.
<eur. ba. 1298> τὸ φίλτατον δὲ σῶμα ποῦ παιδός, πάτερ;
<eur. ba. 1299> ἐγὼ μόλις τόδ' ἐξερευνήσας φέρω.
<eur. ba. 1300> ἦ πᾶν ἐν ἄρθροις συγκεκλῃμένον καλῶς;
<eur. ba. 1302> Πενθεῖ δὲ τί μέρος ἀφροσύνης προσῆκ' ἐμῆς;
<eur. ba. 1303> ὑμῖν ἐγένεθ' ὅμοιος, οὐ σέβων θεόν.
<eur. ba. 1304> τοιγὰρ συνῆψε πάντας ἐς μίαν βλάβην,
<eur. ba. 1305> ὑμᾶς τε τόνδε θ', ὥστε διολέσαι δόμους
<eur. ba. 1305> κἄμ', ὅστις ἄτεκνος ἀρσένων παίδων γεγὼς
<eur. ba. 1306> τῆς σῆς τόδ' ἔρνος, ὦ τάλαινα, νηδύος
<eur. ba. 1307> αἴσχιστα καὶ κάκιστα κατθανόνθ' ὁρῶ,
<eur. ba. 1308> ᾧ δῶμ' ἀνέβλεφ'--ὃς συνεῖχες, ὦ τέκνον,
<eur. ba. 1309> τοὐμὸν μέλαθρον, παιδὸς ἐξ ἐμῆς γεγώς,
<eur. ba. 1310> πόλει τε τάρβος ἦσθα: τὸν γέροντα δὲ
<eur. ba. 1311> οὐδεὶς ὑβρίζειν ἤθελ' εἰσορῶν τὸ σὸν
<eur. ba. 1312> κάρα: δίκην γὰρ ἀξίαν ἐλάμβανες.
<eur. ba. 1313> νῦν δ' ἐκ δόμων ἄτιμος ἐκβεβλήσομαι
<eur. ba. 1314> ὁ Κάδμος ὁ μέγας, ὃς τὸ Θηβαίων γένος
<eur. ba. 1315> ἔσπειρα κἀξήμησα κάλλιστον θέρος.
<eur. ba. 1316> ὦ φίλτατ' ἀνδρῶν--καὶ γὰρ οὐκέτ' ὢν ὅμως
<eur. ba. 1317> τῶν φιλτάτων ἔμοιγ' ἀριθμήσῃ, τέκνον--
<eur. ba. 1318> οὐκέτι γενείου τοῦδε θιγγάνων χερί,
<eur. ba. 1319> τὸν 20μητρὸσ20 αὐδῶν 20πατέρα20 προσπτύξῃ, τέκνον,
<eur. ba. 1320> λέγων: Τίς ἀδικεῖ, τίς ς' ἀτιμάζει, γέρον;
<eur. ba. 1321> τίς σὴν ταράσσει καρδίαν λυπηρὸς ὤν;
<eur. ba. 1322> λέγ', ὡς κολάζω τὸν ἀδικοῦντά ς', ὦ πάτερ.
<eur. ba. 1323> νῦν δ' ἄθλιος μέν εἰμ' ἐγώ, τλήμων δὲ σύ.
<eur. ba. 1324> οἰκτρὰ δὲ μήτηρ, τλήμονες δὲ σύγγονοι.
<eur. ba. 1325> εἰ δ' ἔστιν ὅστις δαιμόνων ὑπερφρονεῖ,
<eur. ba. 1326> ἐς τοῦδ' ἀθρήσας θάνατον ἡγείσθω θεούς.
<eur. ba. 1327> τὸ μὲν σὸν ἀλγῶ, Κάδμε: σὸς δ' ἔχει δίκην
<eur. ba. 1328> παῖς παιδὸς ἀξίαν μέν, ἀλγεινὴν δὲ σοί.
<eur. ba. 1329> ὦ πάτερ, ὁρᾷς γὰρ τἄμ' ὅσῳ μετεστράφη
<eur. ba. 1330> δράκων γενήσῃ μεταβαλών, δάμαρ τε σὴ
<eur. ba. 1331> ἐκθηριωθεῖς' ὄφεος ἀλλάξει τύπον,
<eur. ba. 1332> ἣν ̓́Αρεος ἔσχες ̔Αρμονίαν θνητὸς γεγώς.
<eur. ba. 1333> ὄχον δὲ μόσχων, χρησμὸς ὡς λέγει Διός,
<eur. ba. 1334> ἐλᾷς μετ' ἀλόχου, βαρβάρων ἡγούμενος.
<eur. ba. 1335> πολλὰς δὲ πέρσεις ἀναρίθμῳ στρατεύματι
<eur. ba. 1336> πόλεις: ὅταν δὲ Λοξίου χρηστήριον
<eur. ba. 1337> διαρπάσωσι, νόστον ἄθλιον πάλιν
<eur. ba. 1338> σχήσουσι: σὲ δ' ̓́Αρης ̔Αρμονίαν τε ῥύσεται
<eur. ba. 1339> μακάρων τ' ἐς αἶαν σὸν καθιδρύσει βίον.
<eur. ba. 1340> ταῦτ' οὐχὶ θνητοῦ πατρὸς ἐκγεγὼς λέγω
<eur. ba. 1341> Διόνυσος, ἀλλὰ Ζηνός: εἰ δὲ σωφρονεῖν
<eur. ba. 1342> ἔγνωθ', ὅτ' οὐκ ἠθέλετε, τὸν Διὸς γόνον
<eur. ba. 1343> εὐδαιμονεῖτ' ἂν σύμμαχον κεκτημένοι.
<eur. ba. 1344> Διόνυσε, λισσόμεσθά ς', ἠδικήκαμεν.
<eur. ba. 1345> ὄψ' ἐμάθεθ' ἡμᾶς, ὅτε δὲ χρῆν, οὐκ ᾔδετε.
<eur. ba. 1346> ἐγνώκαμεν ταῦτ': ἀλλ' ἐπεξέρχῃ λίαν.
<eur. ba. 1347> καὶ γὰρ πρὸς ὑμῶν θεὸς γεγὼς ὑβριζόμην.
<eur. ba. 1348> ὀργὰς πρέπει θεοὺς οὐχ ὁμοιοῦσθαι βροτοῖς.
<eur. ba. 1349> πάλαι τάδε Ζεὺς οὑμὸς ἐπένευσεν πατήρ.
<eur. ba. 1350> αἰαῖ, δέδοκται, πρέσβυ, τλήμονες φυγαί.
<eur. ba. 1351> τί δῆτα μέλλεθ' ἅπερ ἀναγκαίως ἔχει;
<eur. ba. 1352> ὦ τέκνον, ὡς ἐς δεινὸν ἤλθομεν κακὸν
<eur. ba. 1353> πάντες, σύ θ' ἡ τάλαινα σύγγονοί τε σαί,
<eur. ba. 1354> ἐγώ θ' ὁ τλήμων: βαρβάρους ἀφίξομαι
<eur. ba. 1355> γέρων μέτοικος: ἔτι δέ μοι τὸ θέσφατον
<eur. ba. 1356> ἐς ̔Ελλάδ' ἀγαγεῖν μιγάδα βάρβαρον στρατόν.
<eur. ba. 1357> καὶ τὴν ̓́Αρεως παῖδ' ̔Αρμονίαν, δάμαρτ' ἐμήν,
<eur. ba. 1358> δράκων δρακαίνης φύσιν ἔχουσαν ἀγρίαν
<eur. ba. 1359> ἄξω 'πὶ βωμοὺς καὶ τάφους ̔Ελληνικούς,
<eur. ba. 1360> ἡγούμενος λόγχαισιν: οὐδὲ παύσομαι
<eur. ba. 1361> κακῶν ὁ τλήμων, οὐδὲ τὸν καταιβάτην
<eur. ba. 1362> ̓Αχέροντα πλεύσας ἥσυχος γενήσομαι.
<eur. ba. 1363> ὦ πάτερ, ἐγὼ δὲ σοῦ στερεῖσα φεύξομαι.
<eur. ba. 1364> τί μ' ἀμφιβάλλεις χερσίν, ὦ τάλαινα παῖ,
<eur. ba. 1365> ὄρνις ὅπως κηφῆνα πολιόχρων κύκνος;
<eur. ba. 1366> ποῖ γὰρ τράπωμαι πατρίδος ἐκβεβλημένη;
<eur. ba. 1367> οὐκ οἶδα, τέκνον: μικρὸς ἐπίκουρος πατήρ.
<eur. ba. 1368> χαῖρ', ὦ μέλαθρον, χαῖρ', ὦ πατρία
<eur. ba. 1369> πόλις: ἐκλείπω ς' ἐπὶ δυστυχίᾳ
<eur. ba. 1370> φυγὰς ἐκ θαλάμων.
<eur. ba. 1371> στεῖχέ νυν, ὦ παῖ, τὸν ̓Αρισταίου
<eur. ba. 1373> στένομαί σε, πάτερ.    κἀγὼ σέ, τέκνον,
<eur. ba. 1374> καὶ σὰς ἐδάκρυσα κασιγνήτας.
<eur. ba. 1375> δεινῶς γὰρ τάνδ' αἰκείαν
<eur. ba. 1375> Διόνυσος ἄναξ τοὺς σοὺς εἰς
<eur. ba. 1376> οἴκους ἔφερεν.
<eur. ba. 1377> καὶ γὰρ ἔπασχον δεινὰ πρὸς ὑμῶν,
<eur. ba. 1378> ἀγέραστον ἔχων ὄνομ' ἐν Θήβαις.
<eur. ba. 1379> χαῖρε, πάτερ, μοι.    χαῖρ', ὦ μελέα
<eur. ba. 1380> θύγατερ. χαλεπῶς δ' ἐς τόδ' ἂν ἥκοις.
<eur. ba. 1381> ἄγετ', ὦ πομποί, με κασιγνήτας
<eur. ba. 1382> ἵνα συμφυγάδας ληψόμεθ' οἰκτράς.
<eur. ba. 1383> ἔλθοιμι δ' ὅπου
<eur. ba. 1384> μήτε Κιθαιρὼν ἔμ' ἴδοι μιαρὸς
<eur. ba. 1385> μήτε Κιθαιρῶν' ὄσσοισιν ἐγώ,
<eur. ba. 1386> μήθ' ὅθι θύρσου μνῆμ' ἀνάκειται:
<eur. ba. 1387> Βάκχαις δ' ἄλλαισι μέλοιεν.
<eur. ba. 1388> πολλαὶ μορφαὶ τῶν δαιμονίων,
<eur. ba. 1389> πολλὰ δ' ἀέλπτως κραίνουσι θεοί:
<eur. ba. 1390> καὶ τὰ δοκηθέντ' οὐκ ἐτελέσθη,
<eur. ba. 1391> τῶν δ' ἀδοκήτων πόρον ηὗρε θεός.
<eur. ba. 1392> τοιόνδ' ἀπέβη τόδε πρᾶγμα.
