<aristoph. frogs. 1> Εἴπω τι τῶν εἰωθότων ὦ δέσποτα,
<aristoph. frogs. 2> ἐφ' οἷς ἀεὶ γελῶσιν οἱ θεώμενοι;
<aristoph. frogs. 3> νὴ τὸν Δί' ὅ τι Βούλει γε, πλὴν “πιέζομαι,”
<aristoph. frogs. 4> τοῦτο δὲ φύλαξαι: πάνυ γάρ ἐστ' ἤδη χολή.
<aristoph. frogs. 5> μηδ' ἕτερον ἀστεῖόν τι;   πλήν γ' “ὡς θλίβομαι.”
<aristoph. frogs. 6> τί δαί; τὸ πάνυ γέλοιον εἴπω;   νὴ Δία
<aristoph. frogs. 7> θαρρῶν γε: μόνον ἐκεῖν' ὅπως μὴ 'ρεῖς,   τὸ τί;
<aristoph. frogs. 8> μεταβαλλόμενος τἀνάφορον ὅτι “χεζητιᾷς.”
<aristoph. frogs. 9> μηδ' ὅτι τοσοῦτον ἄχθος ἐπ' ἐμαυτῷ φέρων,
<aristoph. frogs. 10> εἰ μὴ καθαιρήσει τις, ἀποπαρδήσομαι;
<aristoph. frogs. 11> μὴ δῆθ', ἱκετεύω, πλήν γ' ὅταν μέλλω 'ξεμεῖν.
<aristoph. frogs. 12> τί δῆτ' ἔδει με ταῦτα τὰ σκεύη φέρειν,
<aristoph. frogs. 13> εἴπερ ποιήσω μηδὲν ὧνπερ Φρύνιχος
<aristoph. frogs. 14> εἴωθε ποιεῖν καὶ Λύκις κἀμειψίας;
<aristoph. frogs. 16> μή νυν ποιήσῃς: ὡς ἐγὼ θεώμενος,
<aristoph. frogs. 17> ὅταν τι τούτων τῶν σοφισμάτων ἴδω,
<aristoph. frogs. 18> πλεῖν ἢ 'νιαυτῷ πρεσβύτερος ἀπέρχομαι.
<aristoph. frogs. 19> ὢ τρισκακοδαίμων ἄρ' ὁ τράχηλος οὑτοσί,
<aristoph. frogs. 20> ὅτι θλίβεται μέν, τὸ δὲ γέλοιον οὐκ ἐρεῖ.
<aristoph. frogs. 21> εἶτ' οὐχ ὕβρις ταῦτ' ἐστὶ καὶ πολλὴ τρυφή,
<aristoph. frogs. 22> ὅτ' ἐγὼ μὲν ὢν Διόνυσος υἱὸς Σταμνίου
<aristoph. frogs. 23> αὐτὸς βαδίζω καὶ πονῶ, τοῦτον δ' ὀχῶ,
<aristoph. frogs. 24> ἵνα μὴ ταλαιπωροῖτο μηδ' ἄχθος φέροι;
<aristoph. frogs. 25> οὐ γὰρ φέρω 'γώ;   πῶς φέρεις γὰρ ὅς γ' ὀχεῖ;
<aristoph. frogs. 26> φέρων γε ταυτί.   τίνα τρόπον;   Βαρέως πάνυ.
<aristoph. frogs. 27> οὔκουν τὸ Βάρος τοῦθ' ὃ σὺ φέρεις ὄνος φέρει;
<aristoph. frogs. 28> οὐ δῆθ' ὅ γ' ἔχω 'γὼ καὶ φέρω μὰ τὸν Δί' οὔ.
<aristoph. frogs. 29> πῶς γὰρ φέρεις, ὅς γ' αὐτὸς ὑφ' ἑτέρου φέρει;
<aristoph. frogs. 30> οὐκ οἶδ': ὁ δ' ὦμος οὑτοσὶ πιέζεται.
<aristoph. frogs. 31> σὺ δ' οὖν ἐπειδὴ τὸν ὄνον οὐ φῄς ς' ὠφελεῖν,
<aristoph. frogs. 32> ἐν τῷ μέρει σὺ τὸν ὄνον ἀράμενος φέρε.
<aristoph. frogs. 33> οἴμοι κακοδαίμων: τί γὰρ ἐγὼ οὐκ ἐναυμάχουν;
<aristoph. frogs. 34> ἦ τἄν σε κωκύειν ἂν ἐκέλευον μακρά.
<aristoph. frogs. 35> κατάβα πανοῦργε. καὶ γὰρ ἐγγὺς τῆς θύρας
<aristoph. frogs. 36> ἤδη βαδίζων εἰμὶ τῆσδ', οἷ πρῶτά με
<aristoph. frogs. 37> ἔδει τραπέσθαι. παιδίον, παῖ, ἠμί, παῖ.
<aristoph. frogs. 38> τίς τὴν θύραν ἐπάταξεν; ὡς κενταυρικῶς
<aristoph. frogs. 39> ἐνήλαθ' ὅστις: εἰπέ μοι τουτὶ τί ἦν;
<aristoph. frogs. 40> ὁ παῖς.   τί ἔστιν;   οὐκ ἐνεθυμήθης;   τὸ τί;
<aristoph. frogs. 41> ὡς σφόδρα μ' ἔδεισε.   νὴ Δία μὴ μαίνοιό γε.
<aristoph. frogs. 42> οὔ τοι μὰ τὴν Δήμητρα δύναμαι μὴ γελᾶν:
<aristoph. frogs. 43> καίτοι δάκνω γ' ἐμαυτόν: ἀλλ' ὅμως γελῶ.
<aristoph. frogs. 44> ὦ δαιμόνιε πρόσελθε: δέομαι γάρ τί σου.
<aristoph. frogs. 45> ἀλλ' οὐχ οἷός τ' εἴμ' ἀποσοβῆσαι τὸν γέλων
<aristoph. frogs. 46> ὁρῶν λεοντῆν ἐπὶ κροκωτῷ κειμένην.
<aristoph. frogs. 47> τίς ὁ νοῦς; τί κόθορνος καὶ ῥόπαλον ξυνηλθέτην;
<aristoph. frogs. 48> ποῖ γῆς ἀπεδήμεις;   ἐπεβάτευον Κλεισθένει-
<aristoph. frogs. 49> κἀναυμάχησας;   καὶ κατεδύσαμέν γε ναῦς
<aristoph. frogs. 50> τῶν πολεμίων ἢ δώδεκ' ἢ τρεῖς καὶ δέκα.
<aristoph. frogs. 51> σφώ;   νὴ τὸν ̓Απόλλω.   κᾆτ' ἔγωγ' ἐξηγρόμην.
<aristoph. frogs. 52> καὶ δῆτ' ἐπὶ τῆς νεὼς ἀναγιγνώσκοντί μοι
<aristoph. frogs. 53> τὴν ̓Ανδρομέδαν πρὸς ἐμαυτὸν ἐξαίφνης πόθος
<aristoph. frogs. 54> τὴν καρδίαν ἐπάταξε πῶς οἴει σφόδρα.
<aristoph. frogs. 55> πόθος; πόσος τις;   μικρὸς ἡλίκος Μόλων.
<aristoph. frogs. 56> γυναικός;   οὐ δῆτ'.   ἀλλὰ παιδός;   οὐδαμῶς.
<aristoph. frogs. 57> ἀλλ' ἀνδρός;   ἀπαπαί.   ξυνεγένου τῷ Κλεισθένει;
<aristoph. frogs. 58> μὴ σκῶπτέ μ' ὦδέλφ': οὐ γὰρ ἀλλ' ἔχω κακῶς:
<aristoph. frogs. 59> τοιοῦτος ἵμερός με διαλυμαίνεται.
<aristoph. frogs. 60> ποῖός τις ὦδελφίδιον;   οὐκ ἔχω φράσαι.
<aristoph. frogs. 61> ὅμως γε μέντοι σοι δι' αἰνιγμῶν ἐρῶ.
<aristoph. frogs. 62> ἤδη ποτ' ἐπεθύμησας ἐξαίφνης ἔτνους;
<aristoph. frogs. 63> ἔτνους; βαβαιάξ, μυριάκις γ' ἐν τῷ βίῳ.
<aristoph. frogs. 64> ἆρ' ἐκδιδάσκω τὸ σαφὲς ἢ 'τέρᾳ φράσω;
<aristoph. frogs. 65> μὴ δῆτα περὶ ἔτνους γε: πάνυ γὰρ μανθάνω.
<aristoph. frogs. 66> τοιουτοσὶ τοίνυν με δαρδάπτει πόθος
<aristoph. frogs. 67> Εὐριπίδου.   καὶ ταῦτα τοῦ τεθνηκότος;
<aristoph. frogs. 68> κοὐδείς γέ μ' ἂν πείσειεν ἀνθρώπων τὸ μὴ οὐκ
<aristoph. frogs. 69> ἐλθεῖν ἐπ' ἐκεῖνον.   πότερον εἰς ̔́Αιδου κάτω;
<aristoph. frogs. 70> καὶ νὴ Δί' εἴ τί γ' ἔστιν ἔτι κατωτέρω.
<aristoph. frogs. 71> τί βουλόμενος;   δέομαι ποιητοῦ δεξιοῦ.
<aristoph. frogs. 72> οἱ μὲν γὰρ οὐκέτ' εἰσίν, οἱ δ' ὄντες κακοί.
<aristoph. frogs. 73> τί δ'; οὐκ ̓Ιοφῶν ζῇ;   τοῦτο γάρ τοι καὶ μόνον
<aristoph. frogs. 74> ἔτ' ἐστὶ λοιπὸν ἀγαθόν, εἰ καὶ τοῦτ' ἄρα:
<aristoph. frogs. 75> οὐ γὰρ σάφ' οἶδ' οὐδ' αὐτὸ τοῦθ' ὅπως ἔχει.
<aristoph. frogs. 76> εἶτ' οὐχὶ Σοφοκλέα πρότερον Εὐριπίδου
<aristoph. frogs. 77> μέλλεις ἀναγαγεῖν, εἴπερ ἐκεῖθεν δεῖ ς' ἄγειν;
<aristoph. frogs. 78> οὐ πρίν γ' ἂν ̓Ιοφῶντ', ἀπολαβὼν αὐτὸν μόνον,
<aristoph. frogs. 79> ἄνευ Σοφοκλέους ὅ τι ποιεῖ κωδωνίσω.
<aristoph. frogs. 80> κἄλλως ὁ μέν γ' Εὐριπίδης πανοῦργος ὢν
<aristoph. frogs. 81> κἂν ξυναποδρᾶναι δεῦρ' ἐπιχειρήσειέ μοι:
<aristoph. frogs. 82> ὁ δ' εὔκολος μὲν ἐνθάδ' εὔκολος δ' ἐκεῖ.
<aristoph. frogs. 83> ̓Αγάθων δὲ ποῦ 'στιν;   ἀπολιπών μ' ἀποίχεται,
<aristoph. frogs. 84> ἀγαθὸς ποιητὴς καὶ ποθεινὸς τοῖς φίλοις.
<aristoph. frogs. 85> ποῖ γῆς ὁ τλήμων;   ἐς Μακάρων εὐωχίαν.
<aristoph. frogs. 86> ὁ δὲ Σενοκλέης;   ἐξόλοιτο νὴ Δία.
<aristoph. frogs. 87> Πυθάγγελος δέ;   περὶ ἐμοῦ δ' οὐδεὶς λόγος
<aristoph. frogs. 88> ἐπιτριβομένου τὸν ὦμον οὑτωσὶ σφόδρα.
<aristoph. frogs. 89> οὔκουν ἕτερ' ἔστ' ἐνταῦθα μειρακύλλια
<aristoph. frogs. 90> τραγῳδίας ποιοῦντα πλεῖν ἢ μύρια,
<aristoph. frogs. 91> Εὐριπίδου πλεῖν ἢ σταδίῳ λαλίστερα.
<aristoph. frogs. 92> ἐπιφυλλίδες ταῦτ' ἐστὶ καὶ στωμύλματα,
<aristoph. frogs. 93> χελιδόνων μουσεῖα, λωβηταὶ τέχνης,
<aristoph. frogs. 94> ἃ φροῦδα θᾶττον, ἢν μόνον χορὸν λάβῃ,
<aristoph. frogs. 95> ἅπαξ προσουρήσαντα τῇ τραγῳδίᾳ.
<aristoph. frogs. 96> γόνιμον δὲ ποιητὴν ἂν οὐχ εὕροις ἔτι
<aristoph. frogs. 97> ζητῶν ἄν, ὅστις ῥῆμα γενναῖον λάκοι.
<aristoph. frogs. 98> πῶς γόνιμον;   ὡδὶ γόνιμον, ὅστις φθέγξεται
<aristoph. frogs. 99> τοιουτονί τι παρακεκινδυνευμένον,
<aristoph. frogs. 100> αἰθέρα Διὸς δωμάτιον, ἢ χρόνου πόδα,
<aristoph. frogs. 101> ἢ φρένα μὲν οὐκ ἐθέλουσαν ὀμόσαι καθ' ἱερῶν,
<aristoph. frogs. 102> γλῶτταν δ' ἐπιορκήσασαν ἰδίᾳ τῆς φρενός.
<aristoph. frogs. 103> σὲ δὲ ταῦτ' ἀρέσκει;   μἀλλὰ πλεῖν ἢ μαίνομαι.
<aristoph. frogs. 104> ἦ μὴν κόβαλά γ' ἐστίν, ὡς καὶ σοὶ δοκεῖ.
<aristoph. frogs. 105> μὴ τὸν ἐμὸν οἴκει νοῦν: ἔχεις γὰρ οἰκίαν.
<aristoph. frogs. 106> καὶ μὴν ἀτεχνῶς γε παμπόνηρα φαίνεται.
<aristoph. frogs. 107> δειπνεῖν με δίδασκε.   περὶ ἐμοῦ δ' οὐδεὶς λόγος.
<aristoph. frogs. 108> ἀλλ' ὦνπερ ἕνεκα τήνδε τὴν σκευὴν ἔχων
<aristoph. frogs. 109> ἦλθον κατὰ σὴν μίμησιν, ἵνα μοι τοὺς ξένους
<aristoph. frogs. 110> τοὺς σοὺς φράσειας, εἰ δεοίμην, οἷσι σὺ
<aristoph. frogs. 111> ἐχρῶ τόθ', ἡνίκ' ἐπὶ τὸν Κέρβερον,
<aristoph. frogs. 112> τούτους φράσον μοι, λιμένας ἀρτοπώλια
<aristoph. frogs. 113> πορνεῖ' ἀναπαύλας ἐκτροπὰς κρήνας ὁδοὺς
<aristoph. frogs. 114> πόλεις διαίτας πανδοκευτρίας, ὅπου
<aristoph. frogs. 115> κόρεις ὀλίγιστοι.   περὶ ἐμοῦ δ' οὐδεὶς λόγος.
<aristoph. frogs. 116> ὦ σχέτλιε τολμήσεις γὰρ ἰέναι καὶ σύ γε;
<aristoph. frogs. 117> μηδὲν ἔτι πρὸς ταῦτ', ἀλλὰ φράζε τῶν ὁδῶν
<aristoph. frogs. 118> ὅπῃ τάχιστ' ἀφιζόμεθ' εἰς ̔́Αιδου κάτω:
<aristoph. frogs. 119> καὶ μήτε θερμὴν μήτ' ἄγαν ψυχρὰν φράσῃς.
<aristoph. frogs. 120> φέρε δὴ τίν' αὐτῶν σοι φράσω πρώτην; τίνα;
<aristoph. frogs. 121> μία μὲν γὰρ ἔστιν ἀπὸ κάλω καὶ θρανίου,
<aristoph. frogs. 122> κρεμάσαντι σαυτόν.   παῦε, πνιγηρὰν λέγεις.
<aristoph. frogs. 123> ἀλλ' ἔστιν ἀτραπὸς ξύντομος τετριμμένη
<aristoph. frogs. 124> ἡ διὰ θυείας.   ἆρα κώνειον λέγεις;
<aristoph. frogs. 125> μάλιστά γε.   ψυχράν γε καὶ δυσχείμερον:
<aristoph. frogs. 126> εὐθὺς γὰρ ἀποπήγνυσι τἀντικνήμια.
<aristoph. frogs. 127> βούλει κατάντη καὶ ταχεῖαν σοι φράσω;
<aristoph. frogs. 128> νὴ τὸν Δί' ὡς ὄντος γε μὴ βαδιστικοῦ.
<aristoph. frogs. 129> καθέρπυσόν νυν ἐς Κεραμεικόν.   κᾆτα τί;
<aristoph. frogs. 130> ἀναβὰς ἐπὶ τὸν πύργον τὸν ὑψηλόν—   τί δρῶ;
<aristoph. frogs. 131> ἀφιεμένην τὴν λαμπάδ' ἐντεῦθεν θεῶ,
<aristoph. frogs. 132> κἄπειτ' ἐπειδὰν θῶσιν οἱ θεώμενοι
<aristoph. frogs. 133> “εἷναι,” τόθ' εἷναι καὶ σὺ σαυτόν.   ποῖ   κάτω.
<aristoph. frogs. 134> ἀλλ' ἀπολέσαιμ' ἂν ἐγκεφάλου θρίω δύο.
<aristoph. frogs. 135> οὐκ ἂν βαδίσαιμι τὴν ὁδὸν ταύτην.   τί δαί;
<aristoph. frogs. 136> ἥνπερ σὺ τότε κατῆλθες.   ἀλλ' ὁ πλοῦς πολύς.
<aristoph. frogs. 137> εὐθὺς γὰρ ἐπὶ λίμνην μεγάλην ἥξεις πάνυ
<aristoph. frogs. 138> ἄβυσσον.   εἶτα πῶς περαιωθήσομαι;
<aristoph. frogs. 139> ἐν πλοιαρίῳ τυννουτῳί ς' ἀνὴρ γέρων
<aristoph. frogs. 140> ναύτης διάξει δύ' ὀβολὼ μισθὸν λαβών.
<aristoph. frogs. 141> φεῦ,
<aristoph. frogs. 142> ὡς μέγα δύνασθον πανταχοῦ τὼ δύ' ὀβολώ.
<aristoph. frogs. 143> πῶς ἠλθέτην κἀκεῖσε;   Θησεὺς ἤγαγεν.
<aristoph. frogs. 144> μετὰ ταῦτ' ὄφεις καὶ θηρί' ὄψει μυρία
<aristoph. frogs. 145> δεινότατα.   μή μ' ἔκπληττε μηδὲ δειμάτου:
<aristoph. frogs. 146> οὐ γάρ μ' ἀποτρέψεις.   εἶτα βόρβορον πολὺν
<aristoph. frogs. 146> καὶ σκῶρ ἀείνων: ἐν δὲ τούτῳ κειμένους,
<aristoph. frogs. 147> εἴ που ξένον τις ἠδίκησε πώποτε,
<aristoph. frogs. 148> ἢ παῖδα κινῶν τἀργύριον ὑφείλετο,
<aristoph. frogs. 149> ἢ μητέρ' ἠλόασεν, ἢ πατρὸς γνάθον
<aristoph. frogs. 150> ἐπάταξεν, ἢ 'πίορκον ὅρκον ὤμοσεν,
<aristoph. frogs. 151> ἢ Μορσίμου τις ῥῆσιν ἐξεγράψατο.
<aristoph. frogs. 152> νὴ τοὺς θεοὺς ἐχρῆν γε πρὸς τούτοισι κεἰ
<aristoph. frogs. 153> τὴν πυρρίχην τις ἔμαθε τὴν Κινησίου.
<aristoph. frogs. 154> ἐντεῦθεν αὐλῶν τίς σε περίεισιν πνοή,
<aristoph. frogs. 155> ὄψει τε φῶς κάλλιστον ὥσπερ ἐνθάδε,
<aristoph. frogs. 156> καὶ μυρρινῶνας καὶ θιάσους εὐδαίμονας
<aristoph. frogs. 157> ἀνδρῶν γυναικῶν καὶ κρότον χειρῶν πολύν.
<aristoph. frogs. 158> οὗτοι δὲ δὴ τίνες εἰσίν;   οἱ μεμυημένοι—
<aristoph. frogs. 159> νὴ τὸν Δί' ἐγὼ γοῦν ὄνος ἄγω μυστήρια.
<aristoph. frogs. 160> ἀτὰρ οὐ καθέξω ταῦτα τὸν πλείω χρόνον.
<aristoph. frogs. 161> οἵ σοι φράσους' ἁπαξάπανθ' ὧν ἂν δέῃ.
<aristoph. frogs. 162> οὗτοι γὰρ ἐγγύτατα παρ' αὐτὴν τὴν ὁδὸν
<aristoph. frogs. 163> ἐπὶ ταῖσι τοῦ Πλούτωνος οἰκοῦσιν θύραις.
<aristoph. frogs. 164> καὶ χαῖρε πόλλ' ὦδελφέ.   νὴ Δία καὶ σύ γε
<aristoph. frogs. 165> ὑγίαινε. σὺ δὲ τὰ στρώματ' αὖθις λάμβανε.
<aristoph. frogs. 166> πρὶν καὶ καταθέσθαι;   καὶ ταχέως μέντοι πάνυ.
<aristoph. frogs. 167> μὴ δῆθ', ἱκετεύω ς', ἀλλὰ μίσθωσαί τινα
<aristoph. frogs. 168> τῶν ἐκφερομένων, ὅστις ἐπὶ τοῦτ' ἔρχεται.
<aristoph. frogs. 169> ἐὰν δὲ μὴ εὕρω;   τότε μ' ἄγειν.   καλῶς λέγεις.
<aristoph. frogs. 170> καὶ γάρ τιν' ἐκφέρουσι τουτονὶ νεκρόν,
<aristoph. frogs. 171> οὗτος, σὲ λέγω μέντοι, σὲ τὸν τεθνηκότα:
<aristoph. frogs. 172> ἄνθρωπε βούλει σκευάρι' εἰς ̔́Αιδου φέρειν;
<aristoph. frogs. 173> πός' ἄττα;   ταυτί.   δύο δραχμὰς μισθὸν τελεῖς;
<aristoph. frogs. 174> μὰ Δί' ἀλλ' ἔλαττον.   ὑπάγεθ' ὑμεῖς τῆς ὁδοῦ.
<aristoph. frogs. 175> ἀνάμεινον ὦ δαιμόνι', ἐὰν ξυμβῶ τί σοι.
<aristoph. frogs. 176> εἰ μὴ καταθήσεις δύο δραχμάς, μὴ διαλέγου.
<aristoph. frogs. 177> λάβ' ἐννέ' ὀβολούς.   ἀναβιοίην νυν πάλιν.
<aristoph. frogs. 178> ὡς σεμνὸς ὁ κατάρατος: οὐκ οἰμώξεται;
<aristoph. frogs. 179> ἐγὼ βαδιοῦμαι.   χρηστὸς εἶ καὶ γεννάδας.
<aristoph. frogs. 180> χωρῶμεν ἐπὶ τὸ πλοῖον.   ὠὸπ παραβαλοῦ.
<aristoph. frogs. 181> τουτὶ τί ἔστι;   τοῦτο; λίμνη νὴ Δία
<aristoph. frogs. 182> αὕτη 'στὶν ἣν ἔφραζε, καὶ πλοῖόν γ' ὁρῶ.
<aristoph. frogs. 183> νὴ τὸν Ποσειδῶ κἄστι γ' ὁ Χάρων οὑτοσί.
<aristoph. frogs. 184> χαῖρ' ὦ Χάρων, χαῖρ' ὦ Χάρων, χαῖρ' ὦ Χάρων.
<aristoph. frogs. 185> τίς εἰς ἀναπαύλας ἐκ κακῶν καὶ πραγμάτων;
<aristoph. frogs. 186> τίς ἐς τὸ Λήθης πεδίον, ἢ ς' ̓́Ονου πόκας,
<aristoph. frogs. 187> ἢ ς' Κερβερίους, ἢ ς' κόρακας, ἢ 'πὶ Ταίναρον;
<aristoph. frogs. 188> ἐγώ.   ταχέως ἔμβαινε.   ποῖ σχήσειν δοκεῖς;
<aristoph. frogs. 189> ἐς κόρακας ὄντως;   ναὶ μὰ Δία σοῦ γ' οὕνεκα.
<aristoph. frogs. 190> ἔσβαινε δή.   παῖ δεῦρο.   δοῦλον οὐκ ἄγω,
<aristoph. frogs. 191> εἰ μὴ νεναυμάχηκε τὴν περὶ τῶν κρεῶν.
<aristoph. frogs. 192> μὰ τὸν Δί' οὐ γὰρ ἀλλ' ἔτυχον ὀφθαλμιῶν.
<aristoph. frogs. 193> οὔκουν περιθρέξει δῆτα τὴν λίμνην κύκλῳ;
<aristoph. frogs. 194> ποῦ δῆτ' ἀναμενῶ;   παρὰ τὸν Αὑαίνου λίθον
<aristoph. frogs. 195> ἐπὶ ταῖς ἀναπαύλαις.   μανθάνεις;   πάνυ μανθάνω.
<aristoph. frogs. 196> οἴμοι κακοδαίμων, τῷ ξυνέτυχον ἐξιών;
<aristoph. frogs. 197> κάθιζ' ἐπὶ κώπην. εἴ τις ἔτι πλεῖ, σπευδέτω.
<aristoph. frogs. 198> οὗτος τί ποιεῖς;   ὅ τι ποιῶ; τί δ' ἄλλο γ' ἢ
<aristoph. frogs. 199> ἵζω 'πὶ κώπην, οὗπερ ἐκέλευές με σύ;
<aristoph. frogs. 200> οὔκουν καθεδεῖ δῆτ' ἐνθαδὶ γάστρων;   ἰδού.
<aristoph. frogs. 201> οὔκουν προβαλεῖ τὼ χεῖρε κἀκτενεῖς;   ἰδού.
<aristoph. frogs. 202> οὐ μὴ φλυαρήσεις ἔχων ἀλλ' ἀντιβὰς
<aristoph. frogs. 203> ἐλᾷς προθύμως;   κᾆτα πῶς δυνήσομαι
<aristoph. frogs. 204> ἄπειρος ἀθαλάττωτος ἀσαλαμίνιος
<aristoph. frogs. 205> ὢν εἶτ' ἐλαύνειν;   ῥᾷστ': ἀκούσει γὰρ μέλη
<aristoph. frogs. 206> κάλλιστ', ἐπειδὰν ἐμβάλῃς ἅπαξ,   τίνων;
<aristoph. frogs. 207> βατράχων κύκνων θαυμαστά.   κατακέλευε δή.
<aristoph. frogs. 208> ὦ ὀπὸπ ὦ ὀπόπ.
<aristoph. frogs. 209> βρεκεκεκὲξ κοὰξ κοάξ,
<aristoph. frogs. 210> βρεκεκεκὲξ κοὰξ κοάξ.
<aristoph. frogs. 211> λιμναῖα κρηνῶν τέκνα,
<aristoph. frogs. 212> ξύναυλον ὕμνων βοὰν
<aristoph. frogs. 213> φθεγξώμεθ', εὔγηρυν ἐμὰν ἀοιδάν,
<aristoph. frogs. 214> κοὰξ κοάξ,
<aristoph. frogs. 215> ἣν ἀμφὶ Νυσήιον
<aristoph. frogs. 216> Διὸς Διόνυσον ἐν
<aristoph. frogs. 217> Λίμναισιν ἰαχήσαμεν,
<aristoph. frogs. 218> ἡνίχ' ὁ κραιπαλόκωμος
<aristoph. frogs. 219> τοῖς ἱεροῖσι Χύτροισι
<aristoph. frogs. 220> χωρεῖ κατ' ἐμὸν τέμενος λαῶν ὄχλος.
<aristoph. frogs. 220> βρεκεκεκὲξ κοὰξ κοάξ.
<aristoph. frogs. 221> ἐγὼ δέ γ' ἀλγεῖν ἄρχομαι
<aristoph. frogs. 222> τὸν ὄρρον ὦ κοὰξ κοάξ:
<aristoph. frogs. 223> ὑμῖν δ' ἴσως οὐδὲν μέλει.
<aristoph. frogs. 225> βρεκεκεκὲξ κοὰξ κοάξ.
<aristoph. frogs. 226> ἀλλ' ἐξόλοισθ' αὐτῷ κοάξ:
<aristoph. frogs. 227> οὐδὲν γάρ ἐστ' ἀλλ' ἢ κοάξ.
<aristoph. frogs. 228> εἰκότως γ' ὦ πολλὰ πράττων.
<aristoph. frogs. 229> ἐμὲ γὰρ ἔστερξαν εὔλυροί τε Μοῦσαι
<aristoph. frogs. 230> καὶ κεροβάτας Πὰν ὁ καλαμόφθογγα παίζων:
<aristoph. frogs. 231> προσεπιτέρπεται δ' ὁ φορμικτὰς ̓Απόλλων,
<aristoph. frogs. 232> ἕνεκα δόνακος, ὃν ὑπολύριον
<aristoph. frogs. 233> ἔνυδρον ἐν λίμναις τρέφω.
<aristoph. frogs. 235> βρεκεκεκὲξ κοάξ κοάξ.
<aristoph. frogs. 236> ἐγὼ δὲ φλυκταίνας γ' ἔχω,
<aristoph. frogs. 237> χὠ πρωκτὸς ἰδίει πάλαι,
<aristoph. frogs. 238> κᾆτ' αὐτίκ' ἐκκύψας ἐρεῖ—
<aristoph. frogs. 239> βρεκεκεκὲξ κοὰξ κοάξ.
<aristoph. frogs. 240> ἀλλ' ὦ φιλῳδὸν γένος
<aristoph. frogs. 241> παύσασθε.   μᾶλλον μὲν οὖν
<aristoph. frogs. 242> φθεγξόμεσθ', εἰ δή ποτ' εὐηλίοις
<aristoph. frogs. 243> ἐν ἁμέραισιν
<aristoph. frogs. 244> ἡλάμεσθα διὰ κυπείρου
<aristoph. frogs. 245> καὶ φλέω, χαίροντες ᾠδῆς
<aristoph. frogs. 245> πολυκολύμβοισι μέλεσιν,
<aristoph. frogs. 246> ἢ Διὸς φεύγοντες ὄμβρον
<aristoph. frogs. 247> ἔνυδρον ἐν βυθῷ χορείαν
<aristoph. frogs. 248> αἰόλαν ἐφθεγξάμεσθα
<aristoph. frogs. 249> πομφολυγοπαφλάσμασιν.
<aristoph. frogs. 251> βρεκεκεκὲξ κοὰξ κοάξ.
<aristoph. frogs. 252> τουτὶ παρ' ὑμῶν λαμβάνω.
<aristoph. frogs. 253> δεινά τἄρα πεισόμεσθα.
<aristoph. frogs. 254> δεινότερα δ' ἔγωγ', ἐλαύνων
<aristoph. frogs. 255> εἰ διαρραγήσομαι.
<aristoph. frogs. 256> βρεκεκεκὲξ κοὰξ κοάξ.
<aristoph. frogs. 257> οἰμώζετ': οὐ γάρ μοι μέλει.
<aristoph. frogs. 258> ἀλλὰ μὴν κεκραξόμεσθά γ'
<aristoph. frogs. 259> ὁπόσον ἡ φάρυξ ἂν ἡμῶν
<aristoph. frogs. 260> χανδάνῃ δι' ἡμέρας.
<aristoph. frogs. 261> βρεκεκεκὲξ κοὰξ κοάξ.
<aristoph. frogs. 262> τούτῳ γὰρ οὐ νικήσετε.
<aristoph. frogs. 263> οὐδὲ μὴν ἡμᾶς σὺ πάντως.
<aristoph. frogs. 264> οὐδὲ μὴν ὑμεῖς γ' ἐμὲ
<aristoph. frogs. 265> οὐδέποτε: κεκράξομαι γὰρ
<aristoph. frogs. 265> κἂν δέῃ δι' ἡμέρας
<aristoph. frogs. 265b> βρεκεκεκὲξ κοὰξ κοάξ,
<aristoph. frogs. 266> ἕως ἂν ὑμῶν ἐπικρατήσω τῷ κοάξ,
<aristoph. frogs. 267> βρεκεκεκὲξ κοὰξ κοάξ.
<aristoph. frogs. 268> ἔμελλον ἄρα παύσειν ποθ' ὑμᾶς τοῦ κοάξ.
<aristoph. frogs. 269> ὢ παῦε παῦε, παραβαλοῦ τὼ κωπίω,
<aristoph. frogs. 270> ἔκβαιν', ἀπόδος τὸν ναῦλον.   ἔχε δὴ τὠβολώ.
<aristoph. frogs. 271> ὁ Ξανθίας. ποῦ Ξανθίας; ἦ Ξανθία.
<aristoph. frogs. 272> ἰαῦ.   βάδιζε δεῦρο.   χαῖρ' ὦ δέσποτα.
<aristoph. frogs. 273> τί ἔστι τἀνταυθοῖ;   σκότος καὶ βόρβορος.
<aristoph. frogs. 274> κατεῖδες οὖν που τοὺς πατραλοίας αὐτόθι
<aristoph. frogs. 275> καὶ τοὺς ἐπιόρκους, οὓς ἔλεγεν ἡμῖν;   σὺ δ' οὔ;
<aristoph. frogs. 276> νὴ τὸν Ποσειδῶ 'γωγε, καὶ νυνί γ' ὁρῶ.
<aristoph. frogs. 277> ἄγε δὴ τί δρῶμεν;   προϊέναι βέλτιστα νῷν,
<aristoph. frogs. 278> ὡς οὗτος ὁ τόπος ἐστὶν οὗ τὰ θηρία
<aristoph. frogs. 279> τὰ δείν' ἔφασκ' ἐκεῖνος.   ὡς οἰμώξεται.
<aristoph. frogs. 280> ἠλαζονεύεθ' ἵνα φοβηθείην ἐγώ,
<aristoph. frogs. 281> εἰδώς με μάχιμον ὄντα φιλοτιμούμενος.
<aristoph. frogs. 282> οὐδὲν γὰρ οὕτω γαῦρόν ἐσθ' ὡς ̔Ηρακλῆς.
<aristoph. frogs. 283> ἐγὼ δέ γ' εὐξαίμην ἂν ἐντυχεῖν τινι
<aristoph. frogs. 284> λαβεῖν τ' ἀγώνισμ' ἄξιόν τι τῆς ὁδοῦ.
<aristoph. frogs. 285> νὴ τὸν Δία καὶ μὴν αἰσθάνομαι ψόφου τινός.
<aristoph. frogs. 286> ποῦ ποῦ 'στιν;   ἐξόπισθεν.   ἐξόπισθ' ἴθι.
<aristoph. frogs. 287> ἀλλ' ἐστὶν ἐν τῷ πρόσθε.   πρόσθε νυν ἴθι.
<aristoph. frogs. 288> καὶ μὴν ὁρῶ νὴ τὸν Δία θηρίον μέγα.
<aristoph. frogs. 289> ποῖόν τι;   δεινόν: παντοδαπὸν γοῦν γίγνεται
<aristoph. frogs. 290> τοτὲ μέν γε βοῦς, νυνὶ δ' ὀρεύς, τοτὲ δ' αὖ γυνὴ
<aristoph. frogs. 291> ὡραιοτάτη τις.   ποῦ 'στι; φέρ' ἐπ' αὐτὴν ἴω.
<aristoph. frogs. 292> ἀλλ' οὐκέτ' αὖ γυνή 'στιν, ἀλλ' ἤδη κύων.
<aristoph. frogs. 293> ̓́Εμπουσα τοίνυν ἐστί.   πυρὶ γοῦν λάμπεται
<aristoph. frogs. 294> ἅπαν τὸ πρόσωπον.   καὶ σκέλος χαλκοῦν ἔχει;
<aristoph. frogs. 295> νὴ τὸν Ποσειδῶ, καὶ βολίτινον θάτερον,
<aristoph. frogs. 296> σάφ' ἴσθι.   ποῖ δῆτ' ἂν τραποίμην;   ποῖ δ' ἐγώ;
<aristoph. frogs. 297> ἱερεῦ διαφύλαξόν μ', ἵν' ὦ σοι ξυμπότης.
<aristoph. frogs. 298> ἀπολούμεθ' ὦναξ ̔Ηράκλεις.   οὐ μὴ καλεῖς μ'
<aristoph. frogs. 299> ὦνθρωφ', ἱκετεύω, μηδὲ κατερεῖς τοὔνομα.
<aristoph. frogs. 300> Διόνυσε τοίνυν.   τοῦτό γ' ἧττον θατέρου.
<aristoph. frogs. 301> ἴθ' ᾗπερ ἔρχει.   δεῦρο δεῦρ' ὦ δέσποτα.
<aristoph. frogs. 302> τί δ' ἔστι;   θάρρει: πάντ' ἀγαθὰ πεπράγαμεν,
<aristoph. frogs. 303> ἔξεστί θ' ὥσπερ ̔Ηγέλοχος ἡμῖν λέγειν,
<aristoph. frogs. 304> “ἐκ κυμάτων γὰρ αὖθις αὖ γαλῆν ὁρῶ.”
<aristoph. frogs. 305> ἥμπουσα φρούδη.   κατόμοσον.   νὴ τὸν Δία.
<aristoph. frogs. 306> καὖθις κατόμοσον.   νὴ Δί'.   ὄμοσον.   νὴ Δία.
<aristoph. frogs. 307> οἴμοι τάλας, ὡς ὠχρίας' αὐτὴν ἰδών.
<aristoph. frogs. 308> ὁδὶ δὲ δείσας ὑπερεπυρρίασέ σου.
<aristoph. frogs. 309> οἴμοι, πόθεν μοι τὰ κακὰ ταυτὶ προσέπεσεν;
<aristoph. frogs. 310> τίν' αἰτιάσομαι θεῶν μ' ἀπολλύναι;
<aristoph. frogs. 311> αἰθέρα Διὸς δωμάτιον ἢ χρόνου πόδα; αὐλεῖ τις ἔνδοθεν）
<aristoph. frogs. 312> οὗτος.   τί ἔστιν;   οὐ κατήκουσας;   τίνος;
<aristoph. frogs. 313> αὐλῶν πνοῆς.   ἔγωγε, καὶ δᾴδων γέ με
<aristoph. frogs. 314> αὔρα τις εἰσέπνευσε μυστικωτάτη.
<aristoph. frogs. 315> ἀλλ' ἠρεμὶ πτήξαντες ἀκροασώμεθα.
<aristoph. frogs. 316> ̓́Ιακχ' ὦ ̓́Ιακχε.
<aristoph. frogs. 317> ̓́Ιακχ' ὦ ̓́Ιακχε.
<aristoph. frogs. 318> τοῦτ' ἔστ' ἐκεῖν' ὦ δέσποθ': οἱ μεμυημένοι
<aristoph. frogs. 319> ἐνταῦθά που παίζουσιν, οὓς ἔφραζε νῷν.
<aristoph. frogs. 320> ᾄδουσι γοῦν τὸν ̓́Ιακχον ὅνπερ Διαγόρας.
<aristoph. frogs. 321> κἀμοὶ δοκοῦσιν. ἡσυχίαν τοίνυν ἄγειν
<aristoph. frogs. 322> βέλτιστόν ἐσθ', ἕως ἂν εἰδῶμεν σαφῶς.
<aristoph. frogs. 323> ̓́Ιακχ' ὦ πολυτίμητ' ἐν ἕδραις ἐνθάδε ναίων,
<aristoph. frogs. 325> ̓́Ιακχ' ὦ ̓́Ιακχε,
<aristoph. frogs. 326> ἐλθὲ τόνδ' ἀνὰ λειμῶνα χορεύσων
<aristoph. frogs. 327> ὁσίους ἐς θιασώτας,
<aristoph. frogs. 328> πολύκαρπον μὲν τινάσσων
<aristoph. frogs. 329> περὶ κρατὶ σῷ βρύοντα
<aristoph. frogs. 330> στέφανον μύρτων, θρασεῖ δ' ἐγκατακρούων
<aristoph. frogs. 331> ποδὶ τὰν ἀκόλαστον
<aristoph. frogs. 332> φιλοπαίγμονα τιμάν,
<aristoph. frogs. 335> χαρίτων πλεῖστον ἔχουσαν μέρος, ἁγνάν, ἱερὰν
<aristoph. frogs. 336> ὁσίοις μύσταις χορείαν.
<aristoph. frogs. 337> ὦ πότνια πολυτίμητε Δήμητρος κόρη,
<aristoph. frogs. 338> ὡς ἡδύ μοι προσέπνευσε χοιρείων κρεῶν.
<aristoph. frogs. 339> οὔκουν ἀτρέμ' ἕξεις, ἤν τι καὶ χορδῆς λάβῃς;
<aristoph. frogs. 340> †ἔγειρε φλογέας λαμπάδας ἐν χερσὶ γὰρ ἥκει τινάσσων†,
<aristoph. frogs. 341> ̓́Ιακχ' ὦ ̓́Ιακχε,
<aristoph. frogs. 342> νυκτέρου τελετῆς φωσφόρος ἀστήρ.
<aristoph. frogs. 343> φλογὶ φέγγεται δὲ λειμών:
<aristoph. frogs. 345> γόνυ πάλλεται γερόντων:
<aristoph. frogs. 346> ἀποσείονται δὲ λύπας
<aristoph. frogs. 347> χρονίους τ' ἐτῶν παλαιῶν ἐνιαυτοὺς
<aristoph. frogs. 350> ἱερᾶς ὑπὸ τιμᾶς.
<aristoph. frogs. 351> σὺ δὲ λαμπάδι † φλέγων†
<aristoph. frogs. 352> προβάδην ἔξαγ' ἐπ' ἀνθηρὸν ἕλειον δάπεδον
<aristoph. frogs. 353> χοροποιὸν μάκαρ ἥβαν.
<aristoph. frogs. 354> εὐφημεῖν χρὴ κἀξίστασθαι τοῖς ἡμετέροισι χοροῖσιν,
<aristoph. frogs. 355> ὅστις ἄπειρος τοιῶνδε λόγων ἢ γνώμῃ μὴ καθαρεύει,
<aristoph. frogs. 356> ἢ γενναίων ὄργια Μουσῶν μήτ' εἶδεν μήτ' ἐχόρευσεν,
<aristoph. frogs. 357> μηδὲ Κρατίνου τοῦ ταυροφάγου γλώττης Βακχεῖ' ἐτελέσθη,
<aristoph. frogs. 358> ἢ βωμολόχοις ἔπεσιν χαίρει μὴ ν' καιρῷ τοῦτο ποιοῦσιν,
<aristoph. frogs. 359> ἢ στάσιν ἐχθρὰν μὴ καταλύει μηδ' εὔκολός ἐστι πολίταις,
<aristoph. frogs. 360> ἀλλ' ἀνεγείρει καὶ ῥιπίζει κερδῶν ἰδίων ἐπιθυμῶν,
<aristoph. frogs. 361> ἢ τῆς πόλεως χειμαζομένης ἄρχων καταδωροδοκεῖται,
<aristoph. frogs. 362> ἢ προδίδωσιν φρούριον ἢ ναῦς, ἢ τἀπόρρητ' ἀποπέμπει
<aristoph. frogs. 363> ἐξ Αἰγίνης Θωρυκίων ὢν εἰκοστολόγος κακοδαίμων,
<aristoph. frogs. 364> ἀσκώματα καὶ λίνα καὶ πίτταν διαπέμπων εἰς ̓Επίδαυρον,
<aristoph. frogs. 365> ἢ χρήματα ταῖς τῶν ἀντιπάλων ναυσὶν παρέχειν τινὰ πείθει,
<aristoph. frogs. 366> ἢ κατατιλᾷ τῶν ̔Εκαταίων κυκλίοισι χοροῖσιν ὑπᾴδων,
<aristoph. frogs. 367> ἢ τοὺς μισθοὺς τῶν ποιητῶν ῥήτωρ ὢν εἶτ' ἀποτρώγει,
<aristoph. frogs. 368> κωμῳδηθεὶς ἐν ταῖς πατρίοις τελεταῖς ταῖς τοῦ Διονύσου:
<aristoph. frogs. 369> τούτοις αὐδῶ καὖθις ἀπαυδῶ καὖθις τὸ τρίτον μάλ' ἀπαυδῶ
<aristoph. frogs. 370> ἐξίστασθαι μύσταισι χοροῖς: ὑμεῖς δ' ἀνεγείρετε μολπὴν
<aristoph. frogs. 371> καὶ παννυχίδας τὰς ἡμετέρας αἳ τῇδε πρέπουσιν ἑορτῇ.
<aristoph. frogs. 372> χώρει νυν πᾶς ἀνδρείως
<aristoph. frogs. 373> ἐς τοὺς εὐανθεῖς κόλπους
<aristoph. frogs. 374> λειμώνων ἐγκρούων
<aristoph. frogs. 375> κἀπισκώπτων
<aristoph. frogs. 376> καὶ παίζων καὶ χλευάζων,
<aristoph. frogs. 377> ἠρίστηται δ' ἐξαρκούντως.
<aristoph. frogs. 378> ἀλλ' ἔμβα χὤπως ἀρεῖς
<aristoph. frogs. 379> τὴν Σώτειραν γενναίως
<aristoph. frogs. 380> τῇ φωνῇ μολπάζων,
<aristoph. frogs. 381> ἣ τὴν χώραν
<aristoph. frogs. 382> σῴζειν φής' ἐς τὰς ὥρας,
<aristoph. frogs. 383> κἂν Θωρυκίων μὴ βούληται.
<aristoph. frogs. 384> ἄγε νυν ἑτέραν ὕμνων ἰδέαν τὴν καρποφόρον βασίλειαν
<aristoph. frogs. 385> Δήμητρα θεὰν ἐπικοσμοῦντες ζαθέαις μολπαῖς κελαδεῖτε.
<aristoph. frogs. 386> Δήμητερ ἁγνῶν ὀργίων
<aristoph. frogs. 387> ἄνασσα συμπαραστάτει,
<aristoph. frogs. 388> καὶ σῷζε τὸν σαυτῆς χορόν,
<aristoph. frogs. 389> καί μ' ἀσφαλῶς πανήμερον
<aristoph. frogs. 390> παῖσαί τε καὶ χορεῦσαι:
<aristoph. frogs. 391> καὶ πολλὰ μὲν γέλοιά μ' εἰ-
<aristoph. frogs. 392> πεῖν, πολλὰ δὲ σπουδαῖα, καὶ
<aristoph. frogs. 393> τῆς σῆς ἑορτῆς ἀξίως
<aristoph. frogs. 394> παίσαντα καὶ σκώψαντα νικήσαντα
<aristoph. frogs. 395> ταινιοῦσθαι.
<aristoph. frogs. 396> ἄγ' εἶα
<aristoph. frogs. 397> νῦν καὶ τὸν ὡραῖον θεὸν παρακαλεῖτε δεῦρο
<aristoph. frogs. 398> ᾠδαῖσι, τὸν ξυνέμπορον τῆσδε τῆς χορείας.
<aristoph. frogs. 399> ̓́Ιακχε πολυτίμητε, μέλος ἑορτῆς
<aristoph. frogs. 400> ἥδιστον εὑρών, δεῦρο συνακολούθει
<aristoph. frogs. 401> πρὸς τὴν θεὸν
<aristoph. frogs. 402> καὶ δεῖξον ὡς ἄνευ πόνου
<aristoph. frogs. 403> πολλὴν ὁδὸν περαίνεις.
<aristoph. frogs. 404> ̓́Ιακχε φιλοχορευτὰ συμπρόπεμπέ με.
<aristoph. frogs. 405> σὺ γὰρ κατεσχίσω μὲν ἐπὶ γέλωτι
<aristoph. frogs. 406> κἀπ' εὐτελείᾳ τόδε τὸ σανδαλίσκον
<aristoph. frogs. 407> καὶ τὸ ῥάκος,
<aristoph. frogs. 408> κἀξηῦρες ὥστ' ἀζημίους
<aristoph. frogs. 409> παίζειν τε καὶ χορεύειν.
<aristoph. frogs. 410> ̓́Ιακχε φιλοχορευτὰ συμπρόπεμπέ με.
<aristoph. frogs. 411> καὶ γὰρ παραβλέψας τι μειρακίσκης
<aristoph. frogs. 412> νῦν δὴ κατεῖδον καὶ μάλ' εὐπροσώπου
<aristoph. frogs. 413> συμπαιστρίας
<aristoph. frogs. 414> χιτωνίου παραρραγέν-
<aristoph. frogs. 415> τος τιτθίον προκύψαν.
<aristoph. frogs. 416> ̓́Ιακχε φιλοχορευτὰ συμπρόπεμπέ με.
<aristoph. frogs. 417> ἐγὼ δ' ἀεί πως φιλακόλου-
<aristoph. frogs. 418> θός εἰμι καὶ μετ' αὐτῆς
<aristoph. frogs. 419> παίζων χορεύειν βούλομαι.    κἄγωγε πρός.
<aristoph. frogs. 420> βούλεσθε δῆτα κοινῇ
<aristoph. frogs. 421> σκώψωμεν ̓Αρχέδημον;
<aristoph. frogs. 422> ὃς ἑπτέτης ὢν οὐκ ἔφυσε φράτερας.
<aristoph. frogs. 423> νυνὶ δὲ δημαγωγεῖ
<aristoph. frogs. 424> ἐν τοῖς ἄνω νεκροῖσι,
<aristoph. frogs. 425> κἀστὶν τὰ πρῶτα τῆς ἐκεῖ μοχθηρίας.
<aristoph. frogs. 426> τὸν Κλεισθένους δ' ἀκούω
<aristoph. frogs. 427> ἐν ταῖς ταφαῖσι πρωκτὸν
<aristoph. frogs. 428> τίλλειν ἑαυτοῦ καὶ σπαράττειν τὰς γνάθους:
<aristoph. frogs. 429> κἀκόπτετ' ἐγκεκυφώς,
<aristoph. frogs. 430> κἄκλαε κἀκεκράγει
<aristoph. frogs. 431> Σεβῖνον ὅστις ἐστὶν ἁναφλύστιος.
<aristoph. frogs. 432> καὶ Καλλίαν γέ φασι
<aristoph. frogs. 433> τοῦτον τὸν ̔Ιπποβίνου
<aristoph. frogs. 434> κύσθου λεοντῆν ναυμαχεῖν ἐνημμένον.
<aristoph. frogs. 435> ἔχοιτ' ἂν οὖν φράσαι νῷν
<aristoph. frogs. 436> Πλούτων' ὅπου 'νθάδ' οἰκεῖ;
<aristoph. frogs. 437> ξένω γάρ ἐσμεν ἀρτίως ἀφιγμένω.
<aristoph. frogs. 438> μηδὲν μακρὰν ἀπέλθῃς,
<aristoph. frogs. 439> μηδ' αὖθις ἐπανέρῃ με,
<aristoph. frogs. 440> ἀλλ' ἴσθ' ἐπ' αὐτὴν θύραν ἀφιγμένος.
<aristoph. frogs. 441> αἴροι' ἂν αὖθις ὦ παῖ.
<aristoph. frogs. 442> τουτὶ τί ἦν τὸ πρᾶγμα;
<aristoph. frogs. 443> ἀλλ' ἢ Διὸς Κόρινθος ἐν τοῖς στρώμασιν.
<aristoph. frogs. 444> χωρεῖτε
<aristoph. frogs. 445> νῦν ἱερὸν ἀνὰ κύκλον θεᾶς, ἀνθοφόρον ἀν' ἄλσος
<aristoph. frogs. 446> παίζοντες οἷς μετουσία θεοφιλοῦς ἑορτῆς:
<aristoph. frogs. 447> ἐγὼ δὲ σὺν ταῖσιν κόραις εἶμι καὶ γυναιξίν,
<aristoph. frogs. 448> οὗ παννυχίζουσιν θεᾷ, φέγγος ἱερὸν οἴσων.
<aristoph. frogs. 449> χωρῶμεν ἐς πολυρρόδους
<aristoph. frogs. 450> λειμῶνας ἀνθεμώδεις,
<aristoph. frogs. 451> τὸν ἡμέτερον τρόπον
<aristoph. frogs. 452> τὸν καλλιχορώτατον
<aristoph. frogs. 453> παίζοντες, ὃν ὄλβιαι
<aristoph. frogs. 454> Μοῖραι ξυνάγουσιν.
<aristoph. frogs. 455> μόνοις γὰρ ἡμῖν ἥλιος
<aristoph. frogs. 456> καὶ φέγγος ἱλαρόν ἐστιν,
<aristoph. frogs. 457> ὅσοι μεμυήμεθ' εὐ-
<aristoph. frogs. 457b> σεβῆ τε διήγομεν
<aristoph. frogs. 458> τρόπον περὶ τοὺς ξένους
<aristoph. frogs. 459> καὶ τοὺς ἰδιώτας.
<aristoph. frogs. 460> ἄγε δὴ τίνα τρόπον τὴν θύραν κόψω; τίνα;
<aristoph. frogs. 461> πῶς ἐνθάδ' ἄρα κόπτουσιν οὑπιχώριοι;
<aristoph. frogs. 462> οὐ μὴ διατρίψεις, ἀλλὰ γεύσει τῆς θύρας,
<aristoph. frogs. 463> καθ' ̔Ηρακλέα τὸ σχῆμα καὶ τὸ λῆμ' ἔχων.
<aristoph. frogs. 464> παῖ παῖ.   τίς οὗτος;   ̔Ηρακλῆς ὁ καρτερός.
<aristoph. frogs. 465> ὦ βδελυρὲ κἀναίσχυντε καὶ τολμηρὲ σὺ
<aristoph. frogs. 466> καὶ μιαρὲ καὶ παμμίαρε καὶ μιαρώτατε,
<aristoph. frogs. 467> ὃς τὸν κύν' ἡμῶν ἐξελάσας τὸν Κέρβερον
<aristoph. frogs. 468> ἀπῇξας ἄγχων κἀποδρὰς ᾤχου λαβών,
<aristoph. frogs. 469> ὃν ἐγὼ 'φύλαττον. ἀλλὰ νῦν ἔχει μέσος:
<aristoph. frogs. 470> τοία Στυγός σε μελανοκάρδιος πέτρα
<aristoph. frogs. 471> ̓Αχερόντιός τε σκόπελος αἱματοσταγὴς
<aristoph. frogs. 472> φρουροῦσι, Κωκυτοῦ τε περίδρομοι κύνες,
<aristoph. frogs. 473> ἔχιδνά θ' ἑκατογκέφαλος, ἣ τὰ σπλάγχνα σου
<aristoph. frogs. 474> διασπαράξει, πλευμόνων τ' ἀνθάψεται
<aristoph. frogs. 475> Ταρτησία μύραινα: τὼ νεφρὼ δέ σου
<aristoph. frogs. 476> αὐτοῖσιν ἐντέροισιν ᾑματωμένω
<aristoph. frogs. 477> διασπάσονται Γοργόνες Τειθράσιαι,
<aristoph. frogs. 478> ἐφ' ἃς ἐγὼ δρομαῖον ὁρμήσω πόδα.
<aristoph. frogs. 479> οὗτος τί δέδρακας;   ἐγκέχοδα: κάλει θεόν.
<aristoph. frogs. 480> ὦ καταγέλαστ' οὔκουν ἀναστήσει ταχὺ
<aristoph. frogs. 481> πρίν τινά ς' ἰδεῖν ἀλλότριον;   ἀλλ' ὡρακιῶ.
<aristoph. frogs. 482> ἀλλ' οἶσε πρὸς τὴν καρδίαν μου σφογγιάν.
<aristoph. frogs. 483> ἰδοὺ λαβέ, προσθοῦ.   ποῦ 'στιν;   ὦ χρυσοῖ θεοὶ
<aristoph. frogs. 484> ἐνταῦθ' ἔχεις τὴν καρδίαν;   δείσασα γὰρ
<aristoph. frogs. 485> ἐς τὴν κάτω μου κοιλίαν καθείρπυσεν.
<aristoph. frogs. 486> ὦ δειλότατε θεῶν σὺ κἀνθρώπων.   ἐγώ;
<aristoph. frogs. 487> πῶς δειλὸς ὅστις σφογγιὰν ᾔτησά σε;
<aristoph. frogs. 488> οὐκ ἂν ἕτερός γ' αὔτ' ἠργάσατ' ἀνήρ.   ἀλλὰ τί;
<aristoph. frogs. 489> κατέκειτ' ἂν ὀσφραινόμενος, εἴπερ δειλὸς ἦν:
<aristoph. frogs. 490> ἐγὼ δ' ἀνέστην καὶ προσέτ' ἀπεψησάμην.
<aristoph. frogs. 491> ἀνδρεῖά γ' ὦ Πόσειδον.   οἶμαι νὴ Δία.
<aristoph. frogs. 492> σὺ δ' οὐκ ἔδεισας τὸν ψόφον τῶν ῥημάτων
<aristoph. frogs. 493> καὶ τὰς ἀπειλάς;   οὐ μὰ Δί' οὐδ' ἐφρόντισα.
<aristoph. frogs. 494> ἴθι νυν ἐπειδὴ ληματίας κἀνδρεῖος εἶ,
<aristoph. frogs. 495> σὺ μὲν γενοῦ 'γὼ τὸ ῥόπαλον τουτὶ λαβὼν
<aristoph. frogs. 496> καὶ τὴν λεοντῆν, εἴπερ ἀφοβόσπλαγχνος εἶ:
<aristoph. frogs. 497> ἐγὼ δ' ἔσομαί σοι σκευοφόρος ἐν τῷ μέρει.
<aristoph. frogs. 498> φέρε δὴ ταχέως αὔτ': οὐ γὰρ ἀλλὰ πειστέον:
<aristoph. frogs. 499> καὶ βλέψον ἐς τὸν ̔Ηρακλειοξανθίαν,
<aristoph. frogs. 500> εἰ δειλὸς ἔσομαι καὶ κατὰ σὲ τὸ λῆμ' ἔχων.
<aristoph. frogs. 501> μὰ Δί' ἀλλ' ἀληθῶς οὑκ Μελίτης μαστιγίας.
<aristoph. frogs. 502> φέρε νυν ἐγὼ τὰ στρώματ' αἴρωμαι ταδί.
<aristoph. frogs. 503> ὦ φίλταθ' ἥκεις ̔Ηράκλεις; δεῦρ' εἴσιθι.
<aristoph. frogs. 504> ἡ γὰρ θεός ς' ὡς ἐπύθεθ' ἥκοντ', εὐθέως
<aristoph. frogs. 505> ἔπεττεν ἄρτους, ἧψε κατερεικτῶν χύτρας
<aristoph. frogs. 506> ἔτνους δύ' ἢ τρεῖς, βοῦν ἀπηνθράκιζ' ὅλον,
<aristoph. frogs. 507> πλακοῦντας ὤπτα κολλάβους. ἀλλ' εἴσιθι.
<aristoph. frogs. 508> κάλλιστ', ἐπαινῶ.   μὰ τὸν ̓Απόλλω οὐ μή ς' ἐγὼ
<aristoph. frogs. 509> περιόψομἀπελθόντ', ἐπεί τοι καὶ κρέα
<aristoph. frogs. 510> ἀνέβραττεν ὀρνίθεια, καὶ τραγήματα
<aristoph. frogs. 511> ἔφρυγε, κᾦνον ἀνεκεράννυ γλυκύτατον.
<aristoph. frogs. 512> ἀλλ' εἴσιθ' ἅμ' ἐμοί.   πάνυ καλῶς.   ληρεῖς ἔχων
<aristoph. frogs. 513> οὐ γάρ ς' ἀφήσω. καὶ γὰρ αὐλητρίς γέ σοι
<aristoph. frogs. 514> ἥδ' ἔνδον ἔσθ' ὡραιοτάτη κὠρχηστρίδες
<aristoph. frogs. 515> ἕτεραι δύ' ἢ τρεῖς.   πῶς λέγεις; ὀρχηστρίδες;
<aristoph. frogs. 516> ἡβυλλιῶσαι κἄρτι παρατετιλμέναι.
<aristoph. frogs. 517> ἀλλ' εἴσιθ', ὡς ὁ μάγειρος ἤδη τὰ τεμάχη
<aristoph. frogs. 518> ἔμελλ' ἀφαιρεῖν χἠ τράπεζ' εἰσῄρετο.
<aristoph. frogs. 519> ἴθι νυν φράσον πρώτιστα ταῖς ὀρχηστρίσιν
<aristoph. frogs. 520> ταῖς ἔνδον οὔσαις αὐτὸς ὅτι εἰσέρχομαι.
<aristoph. frogs. 521> ὁ παῖς ἀκολούθει δεῦρο τὰ σκεύη φέρων.
<aristoph. frogs. 522> ἐπίσχες οὗτος. οὔ τί που σπουδὴν ποιεῖ,
<aristoph. frogs. 523> ὁτιή σε παίζων ̔Ηρακλέα 'νεσκεύασα;
<aristoph. frogs. 524> οὐ μὴ φλυαρήσεις ἔχων ὦ Ξανθία,
<aristoph. frogs. 525> ἀλλ' ἀράμενος οἴσεις πάλιν τὰ στρώματα.
<aristoph. frogs. 526> τί δ' ἔστιν; οὔ τι πού μ' ἀφελέσθαι διανοεῖ
<aristoph. frogs. 527> ἅδωκας αὐτός;   οὐ τάχ', ἀλλ' ἤδη ποιῶ.
<aristoph. frogs. 528> κατάθου τὸ δέρμα.   ταῦτ' ἐγὼ μαρτύρομαι
<aristoph. frogs. 529> καὶ τοῖς θεοῖσιν ἐπιτρέπω.   ποίοις θεοῖς;
<aristoph. frogs. 530> τὸ δὲ προσδοκῆσαί ς' οὐκ ἀνόητον καὶ κενὸν
<aristoph. frogs. 531> ὡς δοῦλος ὢν καὶ θνητὸς ̓Αλκμήνης ἔσει;
<aristoph. frogs. 532> ἀμέλει καλῶς: ἔχ' αὔτ'. ἴσως γάρ τοί ποτε
<aristoph. frogs. 533> ἐμοῦ δεηθείης ἄν, εἰ θεὸς θέλοι.
<aristoph. frogs. 534> ταῦτα μὲν πρὸς ἀνδρός ἐστι
<aristoph. frogs. 535> νοῦν ἔχοντος καὶ φρένας καὶ
<aristoph. frogs. 535> πολλὰ περιπεπλευκότος,
<aristoph. frogs. 536> μετακυλίνδειν αὑτὸν ἀεὶ
<aristoph. frogs. 537> πρὸς τὸν εὖ πράττοντα τοῖχον
<aristoph. frogs. 538> μᾶλλον ἢ γεγραμμένην
<aristoph. frogs. 539> εἰκόν' ἑστάναι, λαβόνθ' ἓν
<aristoph. frogs. 540> σχῆμα: τὸ δὲ μεταστρέφεσθαι
<aristoph. frogs. 541> πρὸς τὸ μαλθακώτερον
<aristoph. frogs. 540> δεξιοῦ πρὸς ἀνδρός ἐστι
<aristoph. frogs. 541> καὶ φύσει Θηραμένους.
<aristoph. frogs. 542> οὐ γὰρ ἂν γέλοιον ἦν, εἰ
<aristoph. frogs. 543> Ξανθίας μὲν δοῦλος ὢν ἐν
<aristoph. frogs. 544> στρώμασιν Μιλησίοις
<aristoph. frogs. 545> ἀνατετραμμένος κυνῶν ὀρ-
<aristoph. frogs. 546> χηστρίδ' εἶτ' ᾔτησεν ἀμίδ', ἐγὼ
<aristoph. frogs. 547> δὲ πρὸς τοῦτον βλέπων
<aristoph. frogs. 545> τοὐρεβίνθου 'δραττόμην, οὗ-
<aristoph. frogs. 546> τος δ' ἅτ' ὢν αὐτὸς πανοῦργος
<aristoph. frogs. 547> εἶδε, κᾆτ' ἐκ τῆς γνάθου
<aristoph. frogs. 548> πὺξ πατάξας μοὐξέκοψε
<aristoph. frogs. 548> τοῦ χοροῦ τοὺς προσθίους;
<aristoph. frogs. 549> Πλαθάνη Πλαθάνη δεῦρ' ἔλθ', ὁ πανοῦργος οὑτοσί,
<aristoph. frogs. 550> ὃς ἐς τὸ πανδοκεῖον εἰσελθών ποτε
<aristoph. frogs. 551> ἑκκαίδεκ' ἄρτους κατέφαγ' ἡμῶν.   νὴ Δία
<aristoph. frogs. 552> ἐκεῖνος αὐτὸς δῆτα.   κακὸν ἥκει τινί.
<aristoph. frogs. 553> καὶ κρέα γε πρὸς τούτοισιν ἀνάβραστ' εἴκοσιν
<aristoph. frogs. 554> ἀν' ἡμιωβολιαῖα.   δώσει τις δίκην.
<aristoph. frogs. 555> καὶ τὰ σκόροδα τὰ πολλά.   ληρεῖς ὦ γύναι
<aristoph. frogs. 556> κοὐκ οἶσθ' ὅ τι λέγεις.   οὐ μὲν οὖν με προσεδόκας,
<aristoph. frogs. 557> ὁτιὴ κοθόρνους εἶχες, ἂν γνῶναί ς' ἔτι;
<aristoph. frogs. 558> τί δαί; τὸ πολὺ τάριχος οὐκ εἴρηκά πω.
<aristoph. frogs. 559> μὰ Δί' οὐδὲ τὸν τυρόν γε τὸν χλωρὸν τάλαν,
<aristoph. frogs. 560> ὃν οὗτος αὐτοῖς τοῖς ταλάροις κατήσθιεν
<aristoph. frogs. 561> κἄπειτ' ἐπειδὴ τἀργύριον ἐπραττόμην,
<aristoph. frogs. 562> ἔβλεψεν ἔς με δριμὺ κἀμυκᾶτό γε.
<aristoph. frogs. 563> τούτου πάνυ τοὔργον: οὗτος ὁ τρόπος πανταχοῦ.
<aristoph. frogs. 564> καὶ τὸ ξίφος γ' ἐσπᾶτο μαίνεσθαι δοκῶν.
<aristoph. frogs. 565> νὴ Δία τάλαινα.   νὼ δὲ δεισάσα γέ που
<aristoph. frogs. 566> ἐπὶ τὴν κατήλιφ' εὐθὺς ἀνεπηδήσαμεν:
<aristoph. frogs. 567> ὁ δ' ᾤχετ' ἐξᾴξας γε τὰς ψιάθους λαβών.
<aristoph. frogs. 568> καὶ τοῦτο τούτου τοὔργον.  ἀλλ' ἐχρῆν τι δρᾶν.
<aristoph. frogs. 569> ἴθι δὴ κάλεσον τὸν προστάτην Κλέωνά μοι.
<aristoph. frogs. 570> σὺ δ' ἔμοιγ' ἐάνπερ ἐπιτύχῃς ̔Υπέρβολον,
<aristoph. frogs. 571> ἵν' αὐτὸν ἐπιτρίψωμεν.   ὦ μιαρὰ φάρυξ,
<aristoph. frogs. 572> ὡς ἡδέως ἄν σου λίθῳ τοὺς γομφίους
<aristoph. frogs. 573> κόπτοιμ' ἄν, οἷς μου κατέφαγες τὰ φορτία.
<aristoph. frogs. 574> ἐγὼ δέ γ' ἐς τὸ βάραθρον ἐμβάλοιμί σε.
<aristoph. frogs. 575> ἐγὼ δὲ τὸν λάρυγγ' ἂν ἐκτέμοιμί σου
<aristoph. frogs. 576> δρέπανον λαβοῦς', ᾧ τὰς χόλικας κατέσπασας.
<aristoph. frogs. 577> ἀλλ' εἶμ' ἐπὶ τὸν Κλέων', ὃς αὐτοῦ τήμερον
<aristoph. frogs. 578> ἐκπηνιεῖται ταῦτα προσκαλούμενος.
<aristoph. frogs. 579> κάκιστ' ἀπολοίμην, Ξανθίαν εἰ μὴ φιλῶ.
<aristoph. frogs. 580> οἶδ' οἶδα τὸν νοῦν: παῦε παῦε τοῦ λόγου.
<aristoph. frogs. 581> οὐκ ἂν γενοίμην ̔Ηρακλῆς ἄν.   μηδαμῶς
<aristoph. frogs. 582> ὦ Ξανθίδιον.   καὶ πῶς ἂν ̓Αλκμήνης ἐγὼ
<aristoph. frogs. 583> υἱὸς γενοίμην δοῦλος ἅμα καὶ θνητὸς ὤν;
<aristoph. frogs. 584> οἶδ' οἶδ' ὅτι θυμοῖ, καὶ δικαίως αὐτὸ δρᾷς:
<aristoph. frogs. 585> κἂν εἴ με τύπτοις, οὐκ ἂν ἀντείποιμί σοι.
<aristoph. frogs. 586> ἀλλ' ἤν σε τοῦ λοιποῦ ποτ' ἀφέλωμαι χρόνου,
<aristoph. frogs. 587> πρόρριζος αὐτός, ἡ γυνή, τὰ παιδία,
<aristoph. frogs. 588> κάκιστ' ἀπολοίμην, κἀρχέδημος ὁ γλάμων.
<aristoph. frogs. 589> δέχομαι τὸν ὅρκον κἀπὶ τούτοις λαμβάνω.
<aristoph. frogs. 590> νῦν σὸν ἔργον ἔστ', ἐπειδὴ
<aristoph. frogs. 591> τὴν στολὴν εἴληφας ἥνπερ
<aristoph. frogs. 592> εἶχες ἐξ ἀρχῆς πάλιν,
<aristoph. frogs. 593> ἀνανεάζειν
<aristoph. frogs. 594> καὶ βλέπειν αὖθις τὸ δεινόν,
<aristoph. frogs. 595> τοῦ θεοῦ μεμνημένον
<aristoph. frogs. 596> ᾧπερ εἰκάζεις σεαυτόν.
<aristoph. frogs. 597> εἰ δὲ παραληρῶν ἁλώσει
<aristoph. frogs. 595> κἀκβαλεῖς τι μαλθακόν,
<aristoph. frogs. 596> αὖθις αἴρεσθαί ς' ἀνάγκη
<aristoph. frogs. 597> 'σται πάλιν τὰ στρώματα.
<aristoph. frogs. 598> οὐ κακῶς ὦνδρες παραινεῖτ',
<aristoph. frogs. 599> ἀλλὰ καὐτὸς τυγχάνω ταῦτ'
<aristoph. frogs. 600> ἄρτι συννοούμενος.
<aristoph. frogs. 601> ὅτι μὲν οὖν, ἢν χρηστὸν ᾖ τι,
<aristoph. frogs. 600> ταῦτ' ἀφαιρεῖσθαι πάλιν πειράσεταί
<aristoph. frogs. 600b> μ' εὖ οἶδ' ὅτι.
<aristoph. frogs. 601> ἀλλ' ὅμως ἐγὼ παρέξω
<aristoph. frogs. 602> 'μαυτὸν ἀνδρεῖον τὸ λῆμα
<aristoph. frogs. 603> καὶ βλέποντ' ὀρίγανον.
<aristoph. frogs. 604> δεῖν δ' ἔοικεν, ὡς ἀκούω
<aristoph. frogs. 604b> τῆς θύρας καὶ δὴ ψόφον.
<aristoph. frogs. 605> ξυνδεῖτε ταχέως τουτονὶ τὸν κυνοκλόπον,
<aristoph. frogs. 606> ἵνα δῷ δίκην: ἀνύετον.   ἥκει τῳ κακόν.
<aristoph. frogs. 607> οὐκ ἐς κόρακας; μὴ πρόσιτον.   εἶεν, καὶ μάχει;
<aristoph. frogs. 608> ὁ Διτύλας χὠ Σκεβλύας χὠ Παρδόκας
<aristoph. frogs. 609> χωρεῖτε δευρὶ καὶ μάχεσθε τουτῳί.
<aristoph. frogs. 610> εἶτ' οὐχὶ δεινὰ ταῦτα, τύπτειν τουτονὶ
<aristoph. frogs. 611> κλέπτοντα πρὸς τἀλλότρια;   μἀλλ' ὑπερφυᾶ.
<aristoph. frogs. 612> σχέτλια μὲν οὖν καὶ δεινά.   καὶ μὴν νὴ Δία
<aristoph. frogs. 613> εἰ πώποτ' ἦλθον δεῦρ', ἐθέλω τεθνηκέναι,
<aristoph. frogs. 614> ἢ 'κλεψα τῶν σῶν ἄξιόν τι καὶ τριχός.
<aristoph. frogs. 615> καί σοι ποιήσω πρᾶγμα γενναῖον πάνυ:
<aristoph. frogs. 616> βασάνιζε γὰρ τὸν παῖδα τουτονὶ λαβών,
<aristoph. frogs. 617> κἄν ποτέ μ' ἕλῃς ἀδικοῦντ', ἀπόκτεινόν μ' ἄγων.
<aristoph. frogs. 618> καὶ πῶς βασανίσω;   πάντα τρόπον, ἐν κλίμακι
<aristoph. frogs. 619> δήσας κρεμάσας ὑστριχίδι μαστιγῶν, δέρων,
<aristoph. frogs. 620> στρεβλῶν, ἔτι δ' ἐς τὰς ῥῖνας ὄξος ἐγχέων,
<aristoph. frogs. 621> πλίνθους ἐπιτιθείς, πάντα τἄλλα, πλὴν πράσῳ
<aristoph. frogs. 622> μὴ τύπτε τοῦτον μηδὲ γητείῳ νέῳ.
<aristoph. frogs. 623> δίκαιος ὁ λόγος: κἄν τι πηρώσω γέ σου
<aristoph. frogs. 624> τὸν παῖδα τύπτων, τἀργύριόν σοι κείσεται.
<aristoph. frogs. 625> μὴ δῆτ' ἔμοιγ'. οὕτω δὲ βασάνιζ' ἀπαγαγών.
<aristoph. frogs. 626> αὐτοῦ μὲν οὖν, ἵνα σοὶ κατ' ὀφθαλμοὺς λέγῃ.
<aristoph. frogs. 627> κατάθου σὺ τὰ σκεύη ταχέως, χὤπως ἐρεῖς
<aristoph. frogs. 628> ἐνταῦθα μηδὲν ψεῦδος.   ἀγορεύω τινὶ
<aristoph. frogs. 629> ἐμὲ μὴ βασανίζειν ἀθάνατον ὄντ': εἰ δὲ μή,
<aristoph. frogs. 630> αὐτὸς σεαυτὸν αἰτιῶ.   λέγεις δὲ τί;
<aristoph. frogs. 631> ἀθάνατος εἶναί φημι Διόνυσος Διός,
<aristoph. frogs. 632> τοῦτον δὲ δοῦλον.   ταῦτ' ἀκούεις;   φήμ' ἐγώ.
<aristoph. frogs. 633> καὶ πολύ γε μᾶλλόν ἐστι μαστιγωτέος:
<aristoph. frogs. 634> εἴπερ θεὸς γάρ ἐστιν, οὐκ αἰσθήσεται.
<aristoph. frogs. 635> τί δῆτ', ἐπειδὴ καὶ σὺ φῂς εἶναι θεός,
<aristoph. frogs. 636> οὐ καὶ σὺ τύπτει τὰς ἴσας πληγὰς ἐμοί;
<aristoph. frogs. 637> δίκαιος ὁ λόγος: χὠπότερόν γ' ἂν νῷν ἴδῃς
<aristoph. frogs. 638> κλαύσαντα πρότερον ἢ προτιμήσαντά τι
<aristoph. frogs. 639> τυπτόμενον, εἶναι τοῦτον ἡγοῦ μὴ θεόν.
<aristoph. frogs. 640> οὐκ ἔσθ' ὅπως οὐκ εἶ σὺ γεννάδας ἀνήρ:
<aristoph. frogs. 641> χωρεῖς γὰρ ἐς τὸ δίκαιον. ἀποδύεσθε δή.
<aristoph. frogs. 642> πῶς οὖν βασανιεῖς νὼ δικαίως;   ῥᾳδίως:
<aristoph. frogs. 643> πληγὴν παρὰ πληγὴν ἑκάτερον.   καλῶς λέγεις.
<aristoph. frogs. 644> ἰδού.   σκόπει νυν ἤν μ' ὑποκινήσαντ' ἴδῃς.
<aristoph. frogs. 645> ἤδη 'πάταξά ς'.   οὐ μὰ Δί'.   οὐδ' ἐμοὶ δοκεῖς.
<aristoph. frogs. 646> ἀλλ' εἶμ' ἐπὶ τονδὶ καὶ πατάξω.   πηνίκα;
<aristoph. frogs. 647> καὶ δὴ 'πάταξα.   κᾆτα πῶς οὐκ ἔπταρον;
<aristoph. frogs. 648> οὐκ οἶδα: τουδὶ δ' αὖθις ἀποπειράσομαι.
<aristoph. frogs. 649> οὔκουν ἀνύσεις τι; ἀτταταῖ.   τί τἀτταταῖ;
<aristoph. frogs. 650> μῶν ὠδυνήθης;   οὐ μὰ Δί' ἀλλ' ἐφρόντισα
<aristoph. frogs. 651> ὁπόθ' ̔Ηράκλεια τἀν Διομείοις γίγνεται.
<aristoph. frogs. 652> ἅνθρωπος ἱερός. δεῦρο πάλιν βαδιστέον.
<aristoph. frogs. 653> ἰοὺ ἰού.   τί ἔστιν;   ἱππέας ὁρῶ.
<aristoph. frogs. 654> τί δῆτα κλάεις;   κρομμύων ὀσφραίνομαι.
<aristoph. frogs. 655> ἐπεὶ προτιμᾷς γ' οὐδέν.   οὐδέν μοι μέλει.
<aristoph. frogs. 656> βαδιστέον τἄρ' ἐστὶν ἐπὶ τονδὶ πάλιν.
<aristoph. frogs. 657> οἴμοι.   τί ἔστι;   τὴν ἄκανθαν ἐξελε.
<aristoph. frogs. 658> τί τὸ πρᾶγμα τουτί; δεῦρο πάλιν βαδιστέον.
<aristoph. frogs. 659> ̓́Απολλον—ὅς που Δῆλον ἢ Πυθῶν' ἔχεις.
<aristoph. frogs. 660> ἤλγησεν: οὐκ ἤκουσας;   οὐκ ἔγωγ', ἐπεὶ
<aristoph. frogs. 661> ἴαμβον ̔Ιππώνακτος ἀνεμιμνῃσκόμην.
<aristoph. frogs. 662> οὐδὲν ποιεῖς γάρ: ἀλλὰ τὰς λαγόνας σπόδει.
<aristoph. frogs. 663> μὰ τὸν Δί' ἀλλ' ἤδη πάρεχε τὴν γαστέρα.
<aristoph. frogs. 664> Πόσειδον   ἤλγησέν τις.
<aristoph. frogs. 665> ὃς Αἰγαίου πρῶνας ἢ γλαυκᾶς μέδεις ἁλὸς ἐν βένθεσιν.
<aristoph. frogs. 668> οὔ τοι μὰ τὴν Δήμητρα δύναμαί πω μαθεῖν
<aristoph. frogs. 669> ὁπότερος ὑμῶν ἐστι θεός. ἀλλ' εἴσιτον:
<aristoph. frogs. 670> ὁ δεσπότης γὰρ αὐτὸς ὑμᾶς γνώσεται
<aristoph. frogs. 671> χἠ Φερρέφατθ', ἅτ' ὄντε κἀκείνω θεώ.
<aristoph. frogs. 672> ὀρθῶς λέγεις: ἐβουλόμην δ' ἂν τοῦτό σε
<aristoph. frogs. 673> πρότερον νοῆσαι, πρὶν ἐμὲ τὰς πληγὰς λαβεῖν.
<aristoph. frogs. 675> Μοῦσα χορῶν ἱερῶν: ἐπίβηθι καὶ ἔλθ' ἐπὶ τέρψιν ἀοιδᾶς ἐμᾶς,
<aristoph. frogs. 676> τὸν πολὺν ὀψομένη λαῶν: ὄχλον, οὗ σοφίαι
<aristoph. frogs. 677> μυρίαι κάθηνται
<aristoph. frogs. 678> φιλοτιμότεραι Κλεοφῶντος, ἐφ' οὗ δὴ χείλεσιν ἀμφιλάλοις
<aristoph. frogs. 680> δεινὸν ἐπιβρέμεται
<aristoph. frogs. 681> Θρῃκία χελιδὼν
<aristoph. frogs. 682> †ἐπὶ βάρβαρον ἑζομένη πέταλον: †
<aristoph. frogs. 683> κελαδεῖ δ' ἐπίκλαυτον ἀηδόνιον νόμον, ὡς ἀπολεῖται,
<aristoph. frogs. 685> κἂν ἴσαι γένωνται.
<aristoph. frogs. 686> τὸν ἱερὸν χορὸν δίκαιόν ἐστι χρηστὰ τῇ πόλει
<aristoph. frogs. 687> ξυμπαραινεῖν καὶ διδάσκειν. πρῶτον οὖν ἡμῖν δοκεῖ
<aristoph. frogs. 688> ἐξισῶσαι τοὺς πολίτας κἀφελεῖν τὰ δείματα,
<aristoph. frogs. 689> κεἴ τις ἥμαρτε σφαλείς τι Φρυνίχου παλαίσμασιν,
<aristoph. frogs. 690> ἐγγενέσθαι φημὶ χρῆναι τοῖς ὀλισθοῦσιν τότε
<aristoph. frogs. 691> αἰτίαν ἐκθεῖσι λῦσαι τὰς πρότερον ἁμαρτίας.
<aristoph. frogs. 692> εἶτ' ἄτιμόν φημι χρῆναι μηδέν' εἶν' ἐν τῇ πόλει:
<aristoph. frogs. 693> καὶ γὰρ αἰσχρόν ἐστι τοὺς μὲν ναυμαχήσαντας μίαν
<aristoph. frogs. 694> καὶ Πλαταιᾶς εὐθὺς εἶναι κἀντὶ δούλων δεσπότας.
<aristoph. frogs. 695> κοὐδὲ ταῦτ' ἔγωγ' ἔχοιμ' ἂν μὴ οὐ καλῶς φάσκειν ἔχειν,
<aristoph. frogs. 696> ἀλλ' ἐπαινῶ: μόνα γὰρ αὐτὰ νοῦν ἔχοντ' ἐδράσατε.
<aristoph. frogs. 697> πρὸς δὲ τούτοις εἰκὸς ὑμᾶς, οἳ μεθ' ὑμῶν πολλὰ δὴ
<aristoph. frogs. 698> χοἰ πατέρες ἐναυμάχησαν καὶ προσήκουσιν γένει,
<aristoph. frogs. 699> τὴν μίαν ταύτην παρεῖναι ξυμφορὰν αἰτουμένοις.
<aristoph. frogs. 700> ἀλλὰ τῆς ὀργῆς ἀνέντες ὦ σοφώτατοι φύσει
<aristoph. frogs. 701> πάντας ἀνθρώπους ἑκόντες συγγενεῖς κτησώμεθα
<aristoph. frogs. 702> κἀπιτίμους καὶ πολίτας, ὅστις ἂν ξυνναυμαχῇ.
<aristoph. frogs. 703> εἰ δὲ ταῦτ' ὀγκωσόμεσθα κἀποσεμνυνούμεθα,
<aristoph. frogs. 704> τὴν πόλιν καὶ ταῦτ' ἔχοντες κυμάτων ἐν ἀγκάλαις,
<aristoph. frogs. 705> ὑστέρῳ χρόνῳ ποτ' αὖθις εὖ φρονεῖν οὐ δόξομεν.
<aristoph. frogs. 706> εἰ δ' ἐγὼ ὀρθὸς ἰδεῖν βίον ἀνέρος ἢ τρόπον ὅστις ἔτ'
<aristoph. frogs. 707> οἰμώξεται,
<aristoph. frogs. 708> οὐ πολὺν οὐδ' ὁ πίθηκος οὗτος ὁ νῦν ἐνοχλῶν,
<aristoph. frogs. 709> Κλειγένης ὁ μικρός,
<aristoph. frogs. 710> ὁ πονηρότατος βαλανεὺς ὁπόσοι κρατοῦσι κυκησιτέφρου
<aristoph. frogs. 711> ψευδολίτρου κονίας
<aristoph. frogs. 712> καὶ Κιμωλίας γῆς,
<aristoph. frogs. 713> χρόνον ἐνδιατρίψει: ἰδὼν δὲ τάδ' οὐκ
<aristoph. frogs. 715> εἰρηνικὸς ἔσθ', ἵνα μή ποτε κἀποδυθῇ μεθύων ἄνευ
<aristoph. frogs. 716> ξύλου βαδίζων.
<aristoph. frogs. 717> πολλάκις γ' ἡμῖν ἔδοξεν ἡ πόλις πεπονθέναι
<aristoph. frogs. 718> ταὐτὸν ἔς τε τῶν πολιτῶν τοὺς καλούς τε κἀγαθοὺς
<aristoph. frogs. 720> ἔς τε τἀρχαῖον νόμισμα καὶ τὸ καινὸν χρυσίον.
<aristoph. frogs. 721> οὔτε γὰρ τούτοισιν οὖσιν οὐ κεκιβδηλευμένοις,
<aristoph. frogs. 722> ἀλλὰ καλλίστοις ἁπάντων, ὡς δοκεῖ, νομισμάτων
<aristoph. frogs. 723> καὶ μόνοις ὀρθῶς κοπεῖσι καὶ κεκωδωνισμένοις
<aristoph. frogs. 724> ἔν τε τοῖς ̔́Ελλησι καὶ τοῖς βαρβάροισι πανταχοῦ
<aristoph. frogs. 725> χρώμεθ' οὐδέν, ἀλλὰ τούτοις τοῖς πονηροῖς χαλκίοις
<aristoph. frogs. 726> χθές τε καὶ πρώην κοπεῖσι τῷ κακίστῳ κόμματι.
<aristoph. frogs. 727> τῶν πολιτῶν θ' οὓς μὲν ἴσμεν εὐγενεῖς καὶ σώφρονας
<aristoph. frogs. 728> ἄνδρας ὄντας καὶ δικαίους καὶ καλούς τε κἀγαθοὺς
<aristoph. frogs. 729> καὶ τραφέντας ἐν παλαίστραις καὶ χοροῖς καὶ μουσικῇ,
<aristoph. frogs. 730> προυσελοῦμεν, τοῖς δὲ χαλκοῖς καὶ ξένοις καὶ πυρρίαις
<aristoph. frogs. 731> καὶ πονηροῖς κἀκ πονηρῶν εἰς ἅπαντα χρώμεθα
<aristoph. frogs. 732> ὑστάτοις ἀφιγμένοισιν, οἷσιν ἡ πόλις πρὸ τοῦ
<aristoph. frogs. 733> οὐδὲ φαρμακοῖσιν εἰκῇ ῥᾳδίως ἐχρήσατ' ἄν.
<aristoph. frogs. 734> ἀλλὰ καὶ νῦν ὦνόητοι μεταβαλόντες τοὺς τρόπους
<aristoph. frogs. 735> χρῆσθε τοῖς χρηστοῖσιν αὖθις: καὶ κατορθώσασι γὰρ
<aristoph. frogs. 736> εὔλογον, κἄν τι σφαλῆτ', ἐξ ἀξίου γοῦν τοῦ ξύλου,
<aristoph. frogs. 737> ἤν τι καὶ πάσχητε, πάσχειν τοῖς σοφοῖς δοκήσετε.
<aristoph. frogs. 738> νὴ τὸν Δία τὸν σωτῆρα γεννάδας ἀνὴρ
<aristoph. frogs. 739> ὁ δεσπότης σου.   πῶς γὰρ οὐχὶ γεννάδας,
<aristoph. frogs. 740> ὅστις γε πίνειν οἶδε καὶ βινεῖν μόνον;
<aristoph. frogs. 741> τὸ δὲ μὴ πατάξαι ς' ἐξελεγχθέντ' ἄντικρυς,
<aristoph. frogs. 742> ὅτι δοῦλος ὢν ἔφασκες εἶναι δεσπότης.
<aristoph. frogs. 743> ᾤμωξε μέντἄν.   τοῦτο μέντοι δουλικὸν
<aristoph. frogs. 744> εὐθὺς πεποίηκας, ὅπερ ἐγὼ χαίρω ποιῶν.
<aristoph. frogs. 745> χαίρεις, ἱκετεύω;   μἀλλ' ἐποπτεύειν δοκῶ,
<aristoph. frogs. 746> ὅταν καταράσωμαι λάθρᾳ τῷ δεσπότῃ.
<aristoph. frogs. 747> τί δὲ τονθορύζων, ἡνίκ' ἂν πληγὰς λαβὼν
<aristoph. frogs. 748> πολλὰς ἀπίῃς θύραζε;   καὶ τοῦθ' ἥδομαι.
<aristoph. frogs. 749> τί δὲ πολλὰ πράττων;   ὡς μὰ Δί' οὐδὲν οἶδ' ἐγώ.
<aristoph. frogs. 750> ὁμόγνιε Ζεῦ: καὶ παρακούων δεσποτῶν
<aristoph. frogs. 751> ἅττ' ἂν λαλῶσι;   μἀλλὰ πλεῖν ἢ μαίνομαι.
<aristoph. frogs. 752> τί δὲ τοῖς θύραζε ταῦτα καταλαλῶν;   ἐγώ;
<aristoph. frogs. 753> μὰ Δί' ἀλλ' ὅταν δρῶ τοῦτο, κἀκμιαίνομαι.
<aristoph. frogs. 754> ὦ Φοῖβ' ̓́Απολλον ἔμβαλέ μοι τὴν δεξιάν,
<aristoph. frogs. 755> καὶ δὸς κύσαι καὐτὸς κύσον, καί μοι φράσον
<aristoph. frogs. 756> πρὸς Διός, ὃς ἡμῖν ἐστιν ὁμομαστιγίας,
<aristoph. frogs. 757> τίς οὗτος οὕνδον ἐστὶ θόρυβος καὶ βοὴ
<aristoph. frogs. 758> χὠ λοιδορησμός;   Αἰσχύλου κεὐριπίδου.
<aristoph. frogs. 759> ἆ.   πρᾶγμα πρᾶγμα μέγα κεκίνηται μέγα
<aristoph. frogs. 760> ἐν τοῖς νεκροῖσι καὶ στάσις πολλὴ πάνυ.
<aristoph. frogs. 761> ἐκ τοῦ;   νόμος τις ἐνθάδ' ἐστὶ κείμενος
<aristoph. frogs. 762> ἀπὸ τῶν τεχνῶν ὅσαι μεγάλαι καὶ δεξιαί,
<aristoph. frogs. 763> τὸν ἄριστον ὄντα τῶν ἑαυτοῦ συντέχνων
<aristoph. frogs. 764> σίτησιν αὐτὸν ἐν πρυτανείῳ λαμβάνειν
<aristoph. frogs. 765> θρόνον τε τοῦ Πλούτωνος ἑξῆς—   μανθάνω.
<aristoph. frogs. 766> ἕως ἀφίκοιτο τὴν τέχνην σοφώτερος
<aristoph. frogs. 767> ἕτερός τις αὐτοῦ: τότε δὲ παραχωρεῖν ἔδει.
<aristoph. frogs. 768> τί δῆτα τουτὶ τεθορύβηκεν Αἰσχύλον;
<aristoph. frogs. 769> ἐκεῖνος εἶχε τὸν τραγῳδικὸν θρόνον,
<aristoph. frogs. 770> ὡς ὢν κράτιστος τὴν τέχνην.   νυνὶ δὲ τίς;
<aristoph. frogs. 771> ὅτε δὴ κατῆλθ' Εὐριπίδης, ἐπεδείκνυτο
<aristoph. frogs. 772> τοῖς λωποδύταις καὶ τοῖσι βαλλαντιοτόμοις
<aristoph. frogs. 773> καὶ τοῖσι πατραλοίαισι καὶ τοιχωρύχοις,
<aristoph. frogs. 774> ὅπερ ἔστ' ἐν ̔́Αιδου πλῆθος, οἱ δ' ἀκροώμενοι
<aristoph. frogs. 775> τῶν ἀντιλογιῶν καὶ λυγισμῶν καὶ στροφῶν
<aristoph. frogs. 776> ὑπερεμάνησαν κἀνόμισαν σοφώτατον:
<aristoph. frogs. 777> κἄπειτ' ἐπαρθεὶς ἀντελάβετο τοῦ θρόνου,
<aristoph. frogs. 778> ἵν' Αἰσχύλος καθῆστο.   κοὐκ ἐβάλλετο;
<aristoph. frogs. 779> μὰ Δί' ἀλλ' ὁ δῆμος ἀνεβόα κρίσιν ποιεῖν
<aristoph. frogs. 780> ὁπότερος εἴη τὴν τέχνην σοφώτερος.
<aristoph. frogs. 781> ὁ τῶν πανούργων;   νὴ Δί' οὐράνιόν γ' ὅσον.
<aristoph. frogs. 782> μετ' Αἰσχύλου δ' οὐκ ἦσαν ἕτεροι σύμμαχοι;
<aristoph. frogs. 783> ὀλίγον τὸ χρηστόν ἐστιν, ὥσπερ ἐνθάδε.
<aristoph. frogs. 784> τί δῆθ' ὁ Πλούτων δρᾶν παρασκευάζεται;
<aristoph. frogs. 785> ἀγῶνα ποιεῖν αὐτίκα μάλα καὶ κρίσιν
<aristoph. frogs. 786> κἄλεγχον αὐτῶν τῆς τέχνης.   κἄπειτα πῶς
<aristoph. frogs. 787> οὐ καὶ Σοφοκλέης ἀντελάβετο τοῦ θρόνου;
<aristoph. frogs. 788> μὰ Δί' οὐκ ἐκεῖνος, ἀλλ' ἔκυσε μὲν Αἰσχύλον,
<aristoph. frogs. 789> ὅτε δὴ κατῆλθε, κἀνέβαλε τὴν δεξιάν,
<aristoph. frogs. 790> κἀκεῖνος ὑπεχώρησεν αὐτῷ τοῦ θρόνου:
<aristoph. frogs. 791> νυνὶ δ' ἔμελλεν, ὡς ἔφη Κλειδημίδης,
<aristoph. frogs. 792> ἔφεδρος καθεδεῖσθαι: κἂν μὲν Αἰσχύλος κρατῇ,
<aristoph. frogs. 793> ἕξειν κατὰ χώραν: εἰ δὲ μή, περὶ τῆς τέχνης
<aristoph. frogs. 794> διαγωνιεῖσθ' ἔφασκε πρός γ' Εὐριπίδην.
<aristoph. frogs. 795> τὸ χρῆμ' ἄρ' ἔσται;   νὴ Δί' ὀλίγον ὕστερον.
<aristoph. frogs. 796> κἀνταῦθα δὴ τὰ δεινὰ κινηθήσεται.
<aristoph. frogs. 797> καὶ γὰρ ταλάντῳ μουσικὴ σταθμήσεται—
<aristoph. frogs. 798> τί δέ; μειαγωγήσουσι τὴν τραγῳδίαν;
<aristoph. frogs. 799> καὶ κανόνας ἐξοίσουσι καὶ πήχεις ἐπῶν
<aristoph. frogs. 800> καὶ πλαίσια ξύμπτυκτα—   πλινθεύσουσι γάρ;
<aristoph. frogs. 801> καὶ διαμέτρους καὶ σφῆνας. ὁ γὰρ Εὐριπίδης
<aristoph. frogs. 802> κατ' ἔπος βασανιεῖν φησι τὰς τραγῳδίας.
<aristoph. frogs. 803> ἦ που βαρέως οἶμαι τὸν Αἰσχύλον φέρειν.
<aristoph. frogs. 804> ἔβλεψε γοῦν ταυρηδὸν ἐγκύψας κάτω.
<aristoph. frogs. 805> κρινεῖ δὲ δὴ τίς ταῦτα;   τοῦτ' ἦν δύσκολον:
<aristoph. frogs. 806> σοφῶν γὰρ ἀνδρῶν ἀπορίαν ηὑρισκέτην.
<aristoph. frogs. 807> οὔτε γὰρ ̓Αθηναίοισι συνέβαιν' Αἰσχύλος—
<aristoph. frogs. 808> πολλοὺς ἴσως ἐνόμιζε τοὺς τοιχωρύχους.
<aristoph. frogs. 809> λῆρόν τε τἄλλ' ἡγεῖτο τοῦ γνῶναι πέρι
<aristoph. frogs. 810> φύσεις ποιητῶν: εἶτα τῷ σῷ δεσπότῃ
<aristoph. frogs. 811> ἐπέτρεψαν, ὁτιὴ τῆς τέχνης ἔμπειρος ἦν.
<aristoph. frogs. 812> ἀλλ' εἰσίωμεν: ὡς ὅταν γ' οἱ δεσπόται
<aristoph. frogs. 813> ἐσπουδάκωσι, κλαύμαθ' ἡμῖν γίγνεται.
<aristoph. frogs. 814> ἦ που δεινὸν ἐριβρεμέτας χόλον ἔνδοθεν ἕξει,
<aristoph. frogs. 815> ἡνίκ' ἂν ὀξύλαλον παρίδῃ θήγοντος ὀδόντα
<aristoph. frogs. 816> ἀντιτέχνου: τότε δὴ μανίας ὑπὸ δεινῆς
<aristoph. frogs. 817> ὄμματα στροβήσεται.
<aristoph. frogs. 818> ἔσται δ' ἱππολόφων τε λόγων κορυθαίολα νείκη
<aristoph. frogs. 819> σχινδαλάμων τε παραξόνια σμιλεύματά τ' ἔργων,
<aristoph. frogs. 820> φωτὸς ἀμυνομένου φρενοτέκτονος ἀνδρὸς
<aristoph. frogs. 821> ῥήμαθ' ἱπποβάμονα.
<aristoph. frogs. 822> φρίξας δ' αὐτοκόμου λοφιᾶς λασιαύχενα χαίταν,
<aristoph. frogs. 823> δεινὸν ἐπισκύνιον ξυνάγων βρυχώμενος ἥσει
<aristoph. frogs. 824> ῥήματα γομφοπαγῆ πινακηδὸν ἀποσπῶν
<aristoph. frogs. 825> γηγενεῖ φυσήματι:
<aristoph. frogs. 826> ἔνθεν δὴ στοματουργὸς ἐπῶν βασανίστρια λίσφη
<aristoph. frogs. 827> γλῶσς' ἀνελισσομένη φθονεροὺς κινοῦσα χαλινοὺς
<aristoph. frogs. 828> ῥήματα δαιομένη καταλεπτολογήσει
<aristoph. frogs. 829> πλευμόνων πολὺν πόνον.
<aristoph. frogs. 830> οὐκ ἂν μεθείμην τοῦ θρόνου, μὴ νουθέτει.
<aristoph. frogs. 831> κρείττων γὰρ εἶναί φημι τούτου τὴν τέχνην.
<aristoph. frogs. 832> Αἰσχύλε τί σιγᾷς; αἰσθάνει γὰρ τοῦ λόγου.
<aristoph. frogs. 833> ἀποσεμνυνεῖται πρῶτον, ἅπερ ἑκάστοτε
<aristoph. frogs. 834> ἐν ταῖς τραγῳδίαισιν ἐτερατεύετο.
<aristoph. frogs. 835> ὦ δαιμόνι' ἀνδρῶν μὴ μεγάλα λίαν λέγε.
<aristoph. frogs. 836> ἐγᾦδα τοῦτον καὶ διέσκεμμαι πάλαι,
<aristoph. frogs. 837> ἄνθρωπον ἀγριοποιὸν αὐθαδόστομον,
<aristoph. frogs. 838> ἔχοντ' ἀχάλινον ἀκρατὲς ἀπύλωτον στόμα,
<aristoph. frogs. 839> ἀπεριλάλητον κομποφακελορρήμονα.
<aristoph. frogs. 840> ἄληθες ὦ παῖ τῆς ἀρουραίας θεοῦ;
<aristoph. frogs. 841> σὺ δή με ταῦτ' ὦ στωμυλιοσυλλεκτάδη
<aristoph. frogs. 842> καὶ πτωχοποιὲ καὶ ῥακιοσυρραπτάδη;
<aristoph. frogs. 843> ἀλλ' οὔ τι χαίρων αὔτ' ἐρεῖς.   παῦ' Αἰσχύλε,
<aristoph. frogs. 844> καὶ μὴ πρὸς ὀργὴν σπλάγχνα θερμήνῃς κότῳ.
<aristoph. frogs. 845> οὐ δῆτα πρίν γ' ἂν τοῦτον ἀποφήνω σαφῶς
<aristoph. frogs. 846> τὸν χωλοποιὸν οἷος ὢν θρασύνεται.
<aristoph. frogs. 847> ἄρν' ἄρνα μέλανα παῖδες ἐξενέγκατε:
<aristoph. frogs. 848> τυφὼς γὰρ ἐκβαίνειν παρασκευάζεται.
<aristoph. frogs. 849> ὦ Κρητικὰς μὲν συλλέγων μονῳδίας,
<aristoph. frogs. 850> γάμους δ' ἀνοσίους ἐσφέρων ἐς τὴν τέχνην.
<aristoph. frogs. 851> ἐπίσχες οὗτος ὦ πολυτίμητ' Αἰσχύλε.
<aristoph. frogs. 852> ἀπὸ τῶν χαλαζῶν δ' ὦ πόνηρ' Εὐριπίδη
<aristoph. frogs. 853> ἄναγε σεαυτὸν ἐκποδών, εἰ σωφρονεῖς,
<aristoph. frogs. 854> ἵνα μὴ κεφαλαίῳ τὸν κρόταφόν σου ῥήματι
<aristoph. frogs. 855> θενὼν ὑπ' ὀργῆς ἐκχέῃ τὸν Τήλεφον:
<aristoph. frogs. 856> σὺ δὲ μὴ πρὸς ὀργὴν Αἰσχύλ' ἀλλὰ πρᾳόνως
<aristoph. frogs. 857> ἔλεγχ' ἐλέγχου: λοιδορεῖσθαι δ' οὐ πρέπει
<aristoph. frogs. 858> ἄνδρας ποιητὰς ὥσπερ ἀρτοπώλιδας.
<aristoph. frogs. 859> σὺ δ' εὐθὺς ὥσπερ πρῖνος ἐμπρησθεὶς βοᾷς.
<aristoph. frogs. 860> ἕτοιμός εἰμ' ἔγωγε, κοὐκ ἀναδύομαι,
<aristoph. frogs. 861> δάκνειν δάκνεσθαι πρότερος, εἰ τούτῳ δοκεῖ,
<aristoph. frogs. 862> τἄπη, τὰ μέλη, τὰ νεῦρα τῆς τραγῳδίας,
<aristoph. frogs. 863> καὶ νὴ Δία τὸν Πηλέα γε καὶ τὸν Αἴολον
<aristoph. frogs. 864> καὶ τὸν Μελέαγρον κἄτι μάλα τὸν Τήλεφον.
<aristoph. frogs. 865> τί δαὶ σὺ βουλεύει ποιεῖν; λέγ' Αἰσχύλε.
<aristoph. frogs. 866> ἐβουλόμην μὲν οὐκ ἐρίζειν ἐνθάδε:
<aristoph. frogs. 867> οὐκ ἐξ ἴσου γάρ ἐστιν ἁγὼν νῷν.   τί δαί;
<aristoph. frogs. 868> ὅτι ἡ ποίησις οὐχὶ συντέθνηκέ μοι,
<aristoph. frogs. 869> τούτῳ δὲ συντέθνηκεν, ὥσθ' ἕξει λέγειν.
<aristoph. frogs. 870> ὅμως δ' ἐπειδή σοι δοκεῖ, δρᾶν ταῦτα χρή.
<aristoph. frogs. 871> ἴθι νυν λιβανωτὸν δεῦρό τις καὶ πῦρ δότω.
<aristoph. frogs. 872> ὅπως ἂν εὔξωμαι πρὸ τῶν σοφισμάτων
<aristoph. frogs. 873> ἀγῶνα κρῖναι τόνδε μουσικώτατα:
<aristoph. frogs. 874> ὑμεῖς δὲ ταῖς Μούσαις τι μέλος ὑπᾴσατε.
<aristoph. frogs. 875> ὦ Διὸς ἐννέα παρθένοι ἁγναὶ
<aristoph. frogs. 876> Μοῦσαι, λεπτολόγους ξυνετὰς φρένας αἳ καθορᾶτε
<aristoph. frogs. 877> ἀνδρῶν γνωμοτύπων, ὅταν εἰς ἔριν ὀξυμερίμνοις
<aristoph. frogs. 878> ἔλθωσι στρεβλοῖσι παλαίσμασιν ἀντιλογοῦντες,
<aristoph. frogs. 879> ἔλθετ' ἐποψόμεναι δύναμιν
<aristoph. frogs. 880> δεινοτάτοιν στομάτοιν πορίσασθαι
<aristoph. frogs. 881> ῥήματα καὶ παραπρίσματ' ἐπῶν.
<aristoph. frogs. 882> νῦν γὰρ ἀγὼν σοφίας ὁ μέγας χωρεῖ πρὸς ἔργον ἤδη.
<aristoph. frogs. 885> εὔχεσθε δὴ καὶ σφώ τι πρὶν τἄπη λέγειν.
<aristoph. frogs. 886> Δήμητερ ἡ θρέψασα τὴν ἐμὴν φρένα,
<aristoph. frogs. 887> εἶναί με τῶν σῶν ἄξιον μυστηρίων.
<aristoph. frogs. 888> ἐπίθες λαβὼν δὴ καὶ σὺ λιβανωτόν.   καλῶς:
<aristoph. frogs. 889> ἕτεροι γάρ εἰσιν οἷσιν εὔχομαι θεοῖς.
<aristoph. frogs. 890> ἴδιοί τινές σοι, κόμμα καινόν;   καὶ μάλα.
<aristoph. frogs. 891> ἴθι δὴ προσεύχου τοῖσιν ἰδιώταις θεοῖς.
<aristoph. frogs. 892> αἰθὴρ ἐμὸν βόσκημα καὶ γλώσσης στρόφιγξ
<aristoph. frogs. 893> καὶ ξύνεσι καὶ μυκτῆρες ὀσφραντήριοι,
<aristoph. frogs. 894> ὀρθῶς μ' ἐλέγχειν ὧν ἂν ἅπτωμαι λόγων.
<aristoph. frogs. 895> καὶ μὴν ἡμεῖς ἐπιθυμοῦμεν
<aristoph. frogs. 896> παρὰ σοφοῖν ἀνδροῖν ἀκοῦσαι
<aristoph. frogs. 897> τίνα λόγων ἐμμέλειαν
<aristoph. frogs. 898> ἔπιτε δαί̈αν ὁδόν.
<aristoph. frogs. 899> γλῶσσα μὲν γὰρ ἠγρίωται,
<aristoph. frogs. 900> λῆμα δ' οὐκ ἄτολμον ἀμφοῖν,
<aristoph. frogs. 901> οὐδ' ἀκίνητοι φρένες.
<aristoph. frogs. 900> προσδοκᾶν οὖν εἰκός ἐστι
<aristoph. frogs. 901> τὸν μὲν ἀστεῖόν τι λέξειν
<aristoph. frogs. 902> καὶ κατερρινημένον,
<aristoph. frogs. 903> τὸν δ' ἀνασπῶντ' αὐτοπρέμνοις
<aristoph. frogs. 903b> τοῖς λόγοισιν
<aristoph. frogs. 904> ἐμπεσόντα συσκεδᾶν πολλὰς
<aristoph. frogs. 904b> ἀλινδήθρας ἐπῶν.
<aristoph. frogs. 905> ἀλλ' ὡς τάχιστα χρὴ λέγειν: οὕτω δ' ὅπως ἐρεῖτον
<aristoph. frogs. 906> ἀστεῖα καὶ μήτ' εἰκόνας μήθ' οἷ' ἂν ἄλλος εἴποι.
<aristoph. frogs. 907> καὶ μὴν ἐμαυτὸν μέν γε τὴν ποίησιν οἷός εἰμι,
<aristoph. frogs. 908> ἐν τοῖσιν ὑστάτοις φράσω, τοῦτον δὲ πρῶτ' ἐλέγξω,
<aristoph. frogs. 909> ὡς ἦν ἀλαζὼν καὶ φέναξ οἵοις τε τοὺς θεατὰς
<aristoph. frogs. 910> ἐξηπάτα μώρους λαβὼν παρὰ Φρυνίχῳ τραφέντας.
<aristoph. frogs. 911> πρώτιστα μὲν γὰρ ἕνα τιν' ἂν καθῖσεν ἐγκαλύψας,
<aristoph. frogs. 912> ̓Αχιλλέα τιν' ἢ Νιόβην, τὸ πρόσωπον οὐχὶ δεικνύς,
<aristoph. frogs. 913> πρόσχημα τῆς τραγῳδίας, γρύζοντας οὐδὲ τουτί.
<aristoph. frogs. 914> μὰ τὸν Δί' οὐ δῆθ'.  ὁ δὲ χορός γ' ἤρειδεν ὁρμαθοὺς ἂν
<aristoph. frogs. 915> μελῶν ἐφεξῆς τέτταρας ξυνεχῶς ἄν οἱ δ' ἐσίγων.
<aristoph. frogs. 916> ἐγὼ δ' ἔχαιρον τῇ σιωπῇ, καί με τοῦτ' ἔτερπεν
<aristoph. frogs. 917> οὐχ ἧττον ἢ νῦν οἱ λαλοῦντες.  ἠλίθιος γὰρ ἦσθα,
<aristoph. frogs. 918> σάφ' ἴσθι.  κἀμαυτῷ δοκῶ. τί δὲ ταῦτ' ἔδρας' ὁ δεῖνα;
<aristoph. frogs. 919> ὑπ' ἀλαζονείας, ἵν' ὁ θεατὴς προσδοκῶν καθοῖτο,
<aristoph. frogs. 920> ὁπόθ' ἡ Νιόβη τι φθέγξεται: τὸ δρᾶμα δ' ἂν διῄει.
<aristoph. frogs. 921> ὢ παμπόνηρος, οἷ' ἄρ' ἐφενακιζόμην ὑπ' αὐτοῦ.
<aristoph. frogs. 922> τί σκορδινᾷ καὶ δυσφορεῖς;  ὅτι αὐτὸν ἐξελέγχω.
<aristoph. frogs. 923> κἄπειτ' ἐπειδὴ ταῦτα ληρήσειε καὶ τὸ δρᾶμα
<aristoph. frogs. 924> ἤδη μεσοίη, ῥήματ' ἂν βόεια δώδεκ' εἶπεν,
<aristoph. frogs. 925> ὀφρῦς ἔχοντα καὶ λόφους, δείν' ἄττα μορμορωπά,
<aristoph. frogs. 926> ἄγνωτα τοῖς θεωμένοις.  οἴμοι τάλας.  σιώπα.
<aristoph. frogs. 927> σαφὲς δ' ἂν εἶπεν οὐδὲ ἕν—  μὴ πρῖε τοὺς ὀδόντας.
<aristoph. frogs. 928> ἀλλ' ἢ Σκαμάνδρους ἢ τάφρους ἢ 'π' ἀσπίδων ἐπόντας
<aristoph. frogs. 929> γρυπαιέτους χαλκηλάτους καὶ ῥήμαθ' ἱππόκρημνα,
<aristoph. frogs. 930> ἃ ξυμβαλεῖν οὐ ῥᾴδι' ἦν.  νὴ τοὺς θεοὺς ἐγὼ γοῦν
<aristoph. frogs. 931> ἤδη ποτ' ἐν μακρῷ χρόνῳ νυκτὸς διηγρύπνησα
<aristoph. frogs. 932> τὸν ξουθὸν ἱππαλεκτρυόνα ζητῶν τίς ἐστιν ὄρνις.
<aristoph. frogs. 933> σημεῖον ἐν ταῖς ναυσὶν ὦμαθέστατ' ἐνεγέγραπτο.
<aristoph. frogs. 934> ἐγὼ δὲ τὸν Φιλοξένου γ' ᾤμην ̓́Ερυξιν εἶναι.
<aristoph. frogs. 935> εἶτ' ἐν τραγῳδίαις ἐχρῆν κἀλεκτρυόνα ποιῆσαι;
<aristoph. frogs. 936> σὺ δ' ὦ θεοῖσιν ἐχθρὲ ποῖ' ἄττ' ἐστὶν ἅττ' ἐποίεις;
<aristoph. frogs. 937> οὐχ ἱππαλεκτρυόνας μὰ Δί' οὐδὲ τραγελάφους, ἅπερ σύ,
<aristoph. frogs. 938> ἃν τοῖσι παραπετάσμασιν τοῖς Μηδικοῖς γράφουσιν:
<aristoph. frogs. 939> ἀλλ' ὡς παρέλαβον τὴν τέχνην παρὰ σοῦ τὸ πρῶτον εὐθὺς
<aristoph. frogs. 940> οἰδοῦσαν ὑπὸ κομπασμάτων καὶ ῥημάτων ἐπαχθῶν,
<aristoph. frogs. 941> ἴσχνανα μὲν πρώτιστον αὐτὴν καὶ τὸ βάρος ἀφεῖλον
<aristoph. frogs. 942> ἐπυλλίοις καὶ περιπάτοις καὶ τευτλίοισι λευκοῖς,
<aristoph. frogs. 943> χυλὸν διδοὺς στωμυλμάτων ἀπὸ βιβλίων ἀπηθῶν:
<aristoph. frogs. 944> εἶτ' ἀνέτρεφον μονῳδίαις—  Κηφισοφῶντα μιγνύς.
<aristoph. frogs. 945> εἶτ' οὐκ ἐλήρουν ὅ τι τύχοιμ' οὐδ' ἐμπεσὼν ἔφυρον,
<aristoph. frogs. 946> ἀλλ' οὑξιὼν πρώτιστα μέν μοι τὸ γένος εἶπ' ἂν εὐθὺς
<aristoph. frogs. 947> τοῦ δράματος.  κρεῖττον γὰρ ἦν σοι νὴ Δί' ἢ τὸ σαυτοῦ.
<aristoph. frogs. 948> ἔπειτ' ἀπὸ τῶν πρώτων ἐπῶν οὐδὲν παρῆκ' ἂν ἀργόν,
<aristoph. frogs. 949> ἀλλ' ἔλεγεν ἡ γυνή τέ μοι χὠ δοῦλος οὐδὲν ἧττον,
<aristoph. frogs. 950> χὠ δεσπότης χἠ παρθένος χἠ γραῦς ἄν.  εἶτα δῆτα
<aristoph. frogs. 951> οὐκ ἀποθανεῖν σε ταῦτ' ἐχρῆν τολμῶντα;  μὰ τὸν ̓Απόλλω:
<aristoph. frogs. 952> δημοκρατικὸν γὰρ αὔτ' ἔδρων.  τοῦτο μὲν ἔασον ὦ τᾶν.
<aristoph. frogs. 953> οὐ σοὶ γάρ ἐστι περίπατος κάλλιστα περί γε τούτου.
<aristoph. frogs. 954> ἔπειτα τουτουσὶ λαλεῖν ἐδίδαξα—  φημὶ κἀγώ.
<aristoph. frogs. 955> ὡς πρὶν διδάξαι γ' ὤφελες μέσος διαρραγῆναι.
<aristoph. frogs. 956> λεπτῶν τε κανόνων ἐσβολὰς ἐπῶν τε γωνιασμούς,
<aristoph. frogs. 957> νοεῖν ὁρᾶν ξυνιέναι στρέφειν ἐρᾶν τεχνάζειν,
<aristoph. frogs. 958> κάχ' ὑποτοπεῖσθαι, περινοεῖν ἅπαντα—  φημὶ κἀγώ.
<aristoph. frogs. 959> οἰκεῖα πράγματ' εἰσάγων, οἷς χρώμεθ', οἷς ξύνεσμεν,
<aristoph. frogs. 960> ἐξ ὧν γ' ἂν ἐξηλεγχόμην: ξυνειδότες γὰρ οὗτοι
<aristoph. frogs. 961> ἤλεγχον ἄν μου τὴν τέχνην: ἀλλ' οὐκ ἐκομπολάκουν
<aristoph. frogs. 962> ἀπὸ τοῦ φρονεῖν ἀποσπάσας, οὐδ' ἐξέπληττον αὐτούς,
<aristoph. frogs. 963> Κύκνους ποιῶν καὶ Μέμνονας κωδωνοφαλαροπώλους.
<aristoph. frogs. 964> γνώσει δὲ τοὺς τούτου τε κἀμοὺς ἑκατέρου μαθητάς.
<aristoph. frogs. 965> τουτουμενὶ Φορμίσιος Μεγαίνετός θ' ὁ Μανῆς,
<aristoph. frogs. 966> σαλπιγγολογχυπηνάδαι, σαρκασμοπιτυοκάμπται,
<aristoph. frogs. 967> οὑμοὶ δὲ Κλειτοφῶν τε καὶ Θηραμένης ὁ κομψός.
<aristoph. frogs. 968> Θηραμένης; σοφός γ' ἀνὴρ καὶ δεινὸς ἐς τὰ πάντα,
<aristoph. frogs. 969> ὃς ἢν κακοῖς που περιπέσῃ καὶ πλησίον παραστῇ,
<aristoph. frogs. 970> πέπτωκεν ἔξω τῶν κακῶν, οὐ Χῖος ἀλλὰ Κεῖος.
<aristoph. frogs. 971> τοιαῦτα μέντοὐγὼ φρονεῖν
<aristoph. frogs. 972> τούτοισιν εἰσηγησάμην,
<aristoph. frogs. 973> λογισμὸν ἐνθεὶς τῇ τέχνῃ
<aristoph. frogs. 974> καὶ σκέψιν, ὥστ' ἤδη νοεὶν
<aristoph. frogs. 975> ἅπαντα καὶ διειδέναι
<aristoph. frogs. 976> τά τ' ἄλλα καὶ τὰς οἰκίας
<aristoph. frogs. 977> οἰκεῖν ἄμεινον ἢ πρὸ τοῦ
<aristoph. frogs. 978> κἀνασκοπεῖν, “πῶς τοῦτ' ἔχει;
<aristoph. frogs. 979> ποῦ μοι τοδί; τίς τοῦτ' ἔλαβε;”
<aristoph. frogs. 980> νὴ τοὺς θεοὺς νῦν γοῦν ̓Αθηναίων
<aristoph. frogs. 981> ἅπας τις εἰσιὼν
<aristoph. frogs. 982> κέκραγε πρὸς τοὺς οἰκέτας
<aristoph. frogs. 983> ζητεῖ τε, “ποῦ 'στιν ἡ χύτρα;
<aristoph. frogs. 984> τίς τὴν κεφαλὴν ἀπεδήδοκεν
<aristoph. frogs. 985> τῆς μαινίδος; τὸ τρύβλιον
<aristoph. frogs. 986> τὸ περυσινὸν τέθνηκέ μοι:
<aristoph. frogs. 987> ποῦ τὸ σκόροδον τὸ χθιζινόν;
<aristoph. frogs. 988> τίς τῆς ἐλάας παρέτραγεν;”
<aristoph. frogs. 989> τέως δ' ἀβελτερώτατοι
<aristoph. frogs. 990> κεχηνότες Μαμμάκυθοι
<aristoph. frogs. 991> Μελιτίδαι καθῆντο.
<aristoph. frogs. 992> τάδε μὲν λεύσσεις φαίδιμ' ̓Αχιλλεῦ:
<aristoph. frogs. 993> σὺ δὲ τί φέρε πρὸς ταῦτα λέξεις;
<aristoph. frogs. 994> μόνον ὅπως
<aristoph. frogs. 995> μή ς' ὁ θυμὸς ἁρπάσας
<aristoph. frogs. 995> ἐκτὸς οἴσει τῶν ἐλαῶν:
<aristoph. frogs. 996> δεινὰ γὰρ κατηγόρηκεν.
<aristoph. frogs. 997> ἀλλ' ὅπως ὦ γεννάδα
<aristoph. frogs. 998> μὴ πρὸς ὀργὴν ἀντιλέξεις,
<aristoph. frogs. 999> ἀλλὰ συστείλας ἄκροισι
<aristoph. frogs. 1000> χρώμενος τοῖς ἱστίοις,
<aristoph. frogs. 1001> εἶτα μᾶλλον μᾶλλον ἄξεις
<aristoph. frogs. 1002> καὶ φυλάξεις,
<aristoph. frogs. 1003> ἡνίκ' ἂν τὸ πνεῦμα λεῖον
<aristoph. frogs. 1003b> καὶ καθεστηκὸς λάβῃς.
<aristoph. frogs. 1004> ἀλλ' ὦ πρῶτος τῶν ̔Ελλήνων πυργώσας ῥήματα σεμνὰ
<aristoph. frogs. 1005> καὶ κοσμήσας τραγικὸν λῆρον, θαρρῶν τὸν κρουνὸν ἀφίει.
<aristoph. frogs. 1006> θυμοῦμαι μὲν τῇ ξυντυχίᾳ, καὶ μου τὰ σπλάγχν' ἀγανακτεῖ,
<aristoph. frogs. 1007> εἰ πρὸς τοῦτον δεῖ μ' ἀντιλέγειν: ἵνα μὴ φάσκῃ δ' ἀπορεῖν με,
<aristoph. frogs. 1008> ἀπόκριναί μοι, τίνος οὕνεκα χρὴ θαυμάζειν ἄνδρα ποιητήν;
<aristoph. frogs. 1009> δεξιότητος καὶ νουθεσίας, ὅτι βελτίους τε ποιοῦμεν
<aristoph. frogs. 1010> τοὺς ἀνθρώπους ἐν ταῖς πόλεσιν.  τοῦτ' οὖν εἰ μὴ πεποίηκας,
<aristoph. frogs. 1011> ἀλλ' ἐκ χρηστῶν καὶ γενναίων μοχθηροτάτους ἀπέδειξας,
<aristoph. frogs. 1012> τί παθεῖν φήσεις ἄξιος εἶναι;  τεθνάναι: μὴ τοῦτον ἐρώτα.
<aristoph. frogs. 1013> σκέψαι τοίνυν οἵους αὐτοὺς παρ' ἐμοῦ παρεδέξατο πρῶτον,
<aristoph. frogs. 1014> εἰ γενναίους καὶ τετραπήχεις, καὶ μὴ διαδρασιπολίτας,
<aristoph. frogs. 1015> μηδ' ἀγοραίους μηδὲ κοβάλους ὥσπερ νῦν μηδὲ πανούργους,
<aristoph. frogs. 1016> ἀλλὰ πνέοντας δόρυ καὶ λόγχας καὶ λευκολόφους τρυφαλείας
<aristoph. frogs. 1017> καὶ πήληκας καὶ κνημῖδας καὶ θυμοὺς ἑπταβοείους.
<aristoph. frogs. 1018> καὶ δὴ χωρεῖ τουτὶ τὸ κακόν: κρανοποιῶν αὖ μ' ἐπιτρίψει.
<aristoph. frogs. 1019> καὶ τί σὺ δράσας οὕτως αὐτοὺς γενναίους ἐξεδίδαξας;
<aristoph. frogs. 1020> Αἰσχύλε λέξον, μηδ' αὐθάδως σεμνυνόμενος χαλέπαινε.
<aristoph. frogs. 1021> δρᾶμα ποιήσας ̓́Αρεως μεστόν.  ποῖον;  τοὺς ἕπτ' ἐπὶ Θήβας:
<aristoph. frogs. 1022> ὃ θεασάμενος πᾶς ἄν τις ἀνὴρ ἠράσθη δάιος εἶναι.
<aristoph. frogs. 1023> τουτὶ μέν σοι κακὸν εἴργασται: Θηβαίους γὰρ πεποίηκας
<aristoph. frogs. 1024> ἀνδρειοτέρους ἐς τὸν πόλεμον, καὶ τούτου γ' οὕνεκα τύπτου.
<aristoph. frogs. 1025> ἀλλ' ὑμῖν αὔτ' ἐξῆν ἀσκεῖν, ἀλλ' οὐκ ἐπὶ τοῦτ' ἐτράπεσθε.
<aristoph. frogs. 1026> εἶτα διδάξας Πέρσας μετὰ τοῦτ' ἐπιθυμεῖν ἐξεδίδαξα
<aristoph. frogs. 1027> νικᾶν ἀεὶ τοὺς ἀντιπάλους, κοσμήσας ἔργον ἄριστον.
<aristoph. frogs. 1028> ἐχάρην γοῦν, †ἡνίκ' ἤκουσα περὶ Δαρείου τεθνεῶτος,†
<aristoph. frogs. 1029> ὁ χορὸς δ' εὐθὺς τὼ χεῖρ' ὡδὶ συγκρούσας εἶπεν “ἰαυοῖ.”
<aristoph. frogs. 1030> ταῦτα γὰρ ἄνδρας χρὴ ποιητὰς ἀσκεῖν. σκέψαι γὰρ ἀπ' ἀρχῆς
<aristoph. frogs. 1031> ὡς ὠφέλιμοι τῶν ποιητῶν οἱ γενναῖοι γεγένηνται.
<aristoph. frogs. 1032> ̓Ορφεὺς μὲν γὰρ τελετάς θ' ἡμῖν κατέδειξε φόνων τ' ἀπέχεσθαι,
<aristoph. frogs. 1033> Μουσαῖος δ' ἐξακέσεις τε νόσων καὶ χρησμούς, ̔Ησίοδος δὲ
<aristoph. frogs. 1034> γῆς ἐργασίας, καρπῶν ὥρας, ἀρότους: ὁ δὲ θεῖος ̔́Ομηρος
<aristoph. frogs. 1035> ἀπὸ τοῦ τιμὴν καὶ κλέος ἔσχεν πλὴν τοῦδ' ὅτι χρήστ' ἐδίδαξεν,
<aristoph. frogs. 1036> τάξεις ἀρετὰς ὁπλίσεις ἀνδρῶν;  καὶ μὴν οὐ Παντακλέα γε
<aristoph. frogs. 1037> ἐδίδαξεν ὅμως τὸν σκαιότατον: πρώην γοῦν, ἡνίκ' ἔπεμπεν,
<aristoph. frogs. 1038> τὸ κράνος πρῶτον περιδησάμενος τὸν λόφον ἤμελλ' ἐπιδήσειν.
<aristoph. frogs. 1039> ἀλλ' ἄλλους τοι πολλοὺς ἀγαθούς, ὧν ἦν καὶ Λάμαχος ἥρως:
<aristoph. frogs. 1040> ὅθεν ἡμὴ φρὴν ἀπομαξαμένη πολλὰς ἀρετὰς ἐποίησεν,
<aristoph. frogs. 1041> Πατρόκλων, Τεύκρων θυμολεόντων, ἵν' ἐπαίροιμ' ἄνδρα πολίτην
<aristoph. frogs. 1042> ἀντεκτείνειν αὑτὸν τούτοις, ὁπόταν σάλπιγγος ἀκούσῃ.
<aristoph. frogs. 1043> ἀλλ' οὐ μὰ Δί' οὐ Φαίδρας ἐποίουν πόρνας οὐδὲ Σθενεβοίας,
<aristoph. frogs. 1044> οὐδ' οἶδ' οὐδεὶς ἥντιν' ἐρῶσαν πώποτ' ἐποίησα γυναῖκα.
<aristoph. frogs. 1045> μὰ Δί' οὐ γὰρ ἐπῆν τῆς ̓Αφροδίτης οὐδέν σοι.  μηδέ γ' ἐπείη.
<aristoph. frogs. 1046> ἀλλ' ἐπί τοι σοὶ καὶ τοῖς σοῖσιν πολλὴ πολλοῦ 'πικαθῆτο,
<aristoph. frogs. 1047> ὥστε γε καὐτόν σε κατ' οὖν ἔβαλεν.  νὴ τὸν Δία τοῦτό γέ τοι δή.
<aristoph. frogs. 1048> ἃ γὰρ ἐς τὰς ἀλλοτρίας ἐποίεις, αὐτὸς τούτοισιν ἐπλήγης.
<aristoph. frogs. 1049> καὶ τί βλάπτους' ὦ σχέτλι' ἀνδρῶν τὴν πόλιν ἁμαὶ Σθενέβοιαι;
<aristoph. frogs. 1050> ὅτι γενναίας καὶ γενναίων ἀνδρῶν ἀλόχους ἀνέπεισας
<aristoph. frogs. 1051> κώνεια πιεῖν αἰσχυνθείσας διὰ τοὺς σοὺς Βελλεροφόντας.
<aristoph. frogs. 1052> πότερον δ' οὐκ ὄντα λόγον τοῦτον περὶ τῆς Φαίδρας ξυνέθηκα;
<aristoph. frogs. 1053> μὰ Δί' ἀλλ' ὄντ': ἀλλ' ἀποκρύπτειν χρὴ τὸ πονηρὸν τόν γε ποιητήν,
<aristoph. frogs. 1054> καὶ μὴ παράγειν μηδὲ διδάσκειν. τοῖς μὲν γὰρ παιδαρίοισιν
<aristoph. frogs. 1055> ἔστι διδάσκαλος ὅστις φράζει, τοῖσιν δ' ἡβῶσι ποιηταί.
<aristoph. frogs. 1056> πάνυ δὴ δεῖ χρηστὰ λέγειν ἡμᾶς.  ἢν οὖν σὺ λέγῃς Λυκαβηττοὺς
<aristoph. frogs. 1057> καὶ Παρνασσῶν ἡμῖν μεγέθη, τοῦτ' ἐστὶ τὸ χρηστὰ διδάσκειν,
<aristoph. frogs. 1058> ὃν χρῆν φράζειν ἀνθρωπείως;  ἀλλ' ὦ κακόδαιμον ἀνάγκη
<aristoph. frogs. 1059> μεγάλων γνωμῶν καὶ διανοιῶν ἴσα καὶ τὰ ῥήματα τίκτειν.
<aristoph. frogs. 1060> κἄλλως εἰκὸς τοὺς ἡμιθέους τοῖς ῥήμασι μείζοσι χρῆσθαι:
<aristoph. frogs. 1061> καὶ γὰρ τοῖς ἱματίοις ἡμῶν χρῶνται πολὺ σεμνοτέροισιν.
<aristoph. frogs. 1062> ἁμοῦ χρηστῶς καταδείξαντος διελυμήνω σύ.  τί δράσας;
<aristoph. frogs. 1063> πρῶτον μὲν τοὺς βασιλεύοντας ῥάκι' ἀμπισχών, ἵν' ἐλεινοὶ
<aristoph. frogs. 1064> τοῖς ἀνθρώποις φαίνοιντ' εἶναι.  τοῦτ' οὖν ἔβλαψά τι δράσας;
<aristoph. frogs. 1065> οὔκουν ἐθέλει γε τριηραρχεῖν πλουτῶν οὐδεὶς διὰ ταῦτα,
<aristoph. frogs. 1066> ἀλλὰ ῥακίοις περιειλάμενος κλάει καὶ φησὶ πένεσθαι.
<aristoph. frogs. 1067> νὴ τὴν Δήμητρα χιτῶνά γ' ἔχων οὔλων ἐρίων ὑπένερθεν.
<aristoph. frogs. 1068> κἂν ταῦτα λέγων ἐξαπατήσῃ, παρὰ τοὺς ἰχθῦς ἀνέκυψεν.
<aristoph. frogs. 1069> εἶτ' αὖ λαλιὰν ἐπιτηδεῦσαι καὶ στωμυλίαν ἐδίδαξας,
<aristoph. frogs. 1070> ἣ 'ξεκένωσεν τάς τε παλαίστρας καὶ τὰς πυγὰς ἐνέτριψεν
<aristoph. frogs. 1071> τῶν μειρακίων στωμυλλομένων, καὶ τοὺς Παράλους ἀνέπεισεν
<aristoph. frogs. 1072> ἀνταγορεύειν τοῖς ἄρχουσιν. καίτοι τότε γ' ἡνίκ' ἐγὼ 'ζων,
<aristoph. frogs. 1073> οὐκ ἠπίσταντ' ἀλλ' ἢ μᾶζαν καλέσαι καὶ “ῥυππαπαῖ” εἰπεῖν.
<aristoph. frogs. 1074> νὴ τὸν ̓Απόλλω, καὶ προσπαρδεῖν γ' ἐς τὸ στόμα τῷ θαλάμακι,
<aristoph. frogs. 1074> καὶ μινθῶσαι τὸν ξύσσιτον κἀκβάς τινα λωποδυτῆσαι:
<aristoph. frogs. 1075> νῦν δ' ἀντιλέγει κοὐκέτ' ἐλαύνων πλεῖ δευρὶ καὖθις ἐκεῖσε.
<aristoph. frogs. 1076> ποίων δὲ κακῶν οὐκ αἴτιός ἐστ';
<aristoph. frogs. 1077> οὐ προαγωγοὺς κατέδειξ' οὗτος,
<aristoph. frogs. 1080> καὶ τικτούσας ἐν τοῖς ἱεροῖς,
<aristoph. frogs. 1081> καὶ μιγνυμένας τοῖσιν ἀδελφοῖς,
<aristoph. frogs. 1082> καὶ φασκούσας οὐ ζῆν τὸ ζῆν;
<aristoph. frogs. 1083> κᾆτ' ἐκ τούτων ἡ πόλις ἡμῶν
<aristoph. frogs. 1084> ὑπογραμματέων ἀνεμεστώθη
<aristoph. frogs. 1085> καὶ βωμολόχων δημοπιθήκων
<aristoph. frogs. 1086> ἐξαπατώντων τὸν δῆμον ἀεί,
<aristoph. frogs. 1087> λαμπάδα δ' οὐδεὶς οἷός τε φέρειν
<aristoph. frogs. 1088> ὑπ' ἀγυμνασίας ἔτι νυνί.
<aristoph. frogs. 1089> μὰ Δί' οὐ δῆθ', ὥστ' ἐπαφαυάνθην
<aristoph. frogs. 1090> Παναθηναίοισι γελῶν, ὅτε δὴ
<aristoph. frogs. 1091> βραδὺς ἄνθρωπός τις ἔθει κύψας
<aristoph. frogs. 1092> λευκὸς πίων ὑπολειπόμενος
<aristoph. frogs. 1093> καὶ δεινὰ ποιῶν: κᾆθ' οἱ Κεραμῆς
<aristoph. frogs. 1094> ἐν ταῖσι πύλαις παίους' αὐτοῦ
<aristoph. frogs. 1095> γαστέρα πλευρὰς λαγόνας πυγήν,
<aristoph. frogs. 1096> ὁ δὲ τυπτόμενος ταῖσι πλατείαις
<aristoph. frogs. 1097> ὑποπερδόμενος
<aristoph. frogs. 1098> φυσῶν τὴν λαμπάδ' ἔφευγεν.
<aristoph. frogs. 1099> μέγα τὸ πρᾶγμα, πολὺ τὸ νεῖκος, ἁδρὸς ὁ πόλεμος ἔρχεται.
<aristoph. frogs. 1100> χαλεπὸν οὖν ἔργον διαιρεῖν,
<aristoph. frogs. 1101> ὅταν ὁ μὲν τείνῃ βιαίως,
<aristoph. frogs. 1102> ὁ δ' ἐπαναστρέφειν δύνηται κἀπερείδεσθαι τορῶς.
<aristoph. frogs. 1103> ἀλλὰ μὴ ν' ταὐτῷ κάθησθον:
<aristoph. frogs. 1104> ἐσβολαὶ γάρ εἰσι πολλαὶ χἄτεραι σοφισμάτων.
<aristoph. frogs. 1105> ὅ τι περ οὖν ἔχετον ἐρίζειν,
<aristoph. frogs. 1106> λέγετον ἔπιτον ἀνά τε δέρετον
<aristoph. frogs. 1107> τά τε παλαιὰ καὶ τὰ καινά,
<aristoph. frogs. 1108> κἀποκινδυνεύετον λεπτόν τι καὶ σοφὸν λέγειν.
<aristoph. frogs. 1109> εἰ δὲ τοῦτο καταφοβεῖσθον, μή τις ἀμαθία προσῇ
<aristoph. frogs. 1110> τοῖς θεωμένοισιν, ὡς τὰ
<aristoph. frogs. 1111> λεπτὰ μὴ γνῶναι λεγόντοιν,
<aristoph. frogs. 1112> μηδὲν ὀρρωδεῖτε τοῦθ': ὡς οὐκέθ' οὕτω ταῦτ' ἔχει.
<aristoph. frogs. 1113> ἐστρατευμένοι γάρ εἰσι,
<aristoph. frogs. 1114> βιβλίον τ' ἔχων ἕκαστος μανθάνει τὰ δεξιά:
<aristoph. frogs. 1115> αἱ φύσεις τ' ἄλλως κράτισται,
<aristoph. frogs. 1116> νῦν δὲ καὶ παρηκόνηνται.
<aristoph. frogs. 1117> μηδὲν οὖν δείσητον, ἀλλὰ
<aristoph. frogs. 1118> πάντ' ἐπέξιτον θεατῶν γ' οὕνεχ' ὡς ὄντων σοφῶν.
<aristoph. frogs. 1119> καὶ μὴν ἐπ' αὐτοὺς τοὺς προλόγους σου τρέψομαι,
<aristoph. frogs. 1120> ὅπως τὸ πρῶτον τῆς τραγῳδίας μέρος
<aristoph. frogs. 1121> πρώτιστον αὐτοῦ βασανιῶ τοῦ δεξιοῦ.
<aristoph. frogs. 1122> ἀσαφὴς γὰρ ἦν ἐν τῇ φράσει τῶν πραγμάτων.
<aristoph. frogs. 1123> καὶ ποῖον αὐτοῦ βασανιεῖς;   πολλοὺς πάνυ.
<aristoph. frogs. 1124> πρῶτον δέ μοι τὸν ἐξ ̓Ορεστείας λέγε.
<aristoph. frogs. 1125> ἄγε δὴ σιώπα πᾶς ἀνήρ. λέγ' Αἰσχύλε.
<aristoph. frogs. 1126> “̔Ερμῆ χθόνιε πατρῷ' ἐποπτεύων κράτη,
<aristoph. frogs. 1127> σωτὴρ γενοῦ μοι σύμμαχός τ' αἰτουμένῳ.
<aristoph. frogs. 1128> ἥκω γὰρ ἐς γῆν τήνδε καὶ κατέρχομαι.”
<aristoph. frogs. 1129> τούτων ἔχεις ψέγειν τι;   πλεῖν ἢ δώδεκα.
<aristoph. frogs. 1130> ἀλλ' οὐδὲ πάντα ταῦτά γ' ἔστ' ἀλλ' ἢ τρία.
<aristoph. frogs. 1131> ἔχει δ' ἕκαστον εἴκοσίν γ' ἁμαρτίας.
<aristoph. frogs. 1132> Αἰσχύλε παραινῶ σοι σιωπᾶν: εἰ δὲ μή,
<aristoph. frogs. 1133> πρὸς τρισὶν ἰαμβείοισι προσοφείλων φανεῖ.
<aristoph. frogs. 1134> ἐγὼ σιωπῶ τῷδ';   ἐὰν πείθῃ γ' ἐμοί.
<aristoph. frogs. 1135> εὐθὺς γὰρ ἡμάρτηκεν οὐράνιόν γ' ὅσον.
<aristoph. frogs. 1136> ὁρᾷς ὅτι ληρεῖς;   ἀλλ' ὀλίγον γέ μοι μέλει.
<aristoph. frogs. 1137> πῶς φῄς μ' ἁμαρτεῖν;   αὖθις ἐξ ἀρχῆς λέγε.
<aristoph. frogs. 1138> “̔Ερμῆ χθόνιε πατρῷ' ἐποπτεύων κράτη.”
<aristoph. frogs. 1139> οὔκουν ̓Ορέστης τοῦτ' ἐπὶ τῷ τύμβῳ λέγει
<aristoph. frogs. 1140> τῷ τοῦ πατρὸς τεθνεῶτος;   οὐκ ἄλλως λέγω.
<aristoph. frogs. 1141> πότερ' οὖν τὸν ̔Ερμῆν, ὡς ὁ πατὴρ ἀπώλετο
<aristoph. frogs. 1142> αὐτοῦ βιαίως ἐκ γυναικείας χερὸς
<aristoph. frogs. 1143> δόλοις λαθραίοις, ταῦτ' “ἐποπτεύειν” ἔφη;
<aristoph. frogs. 1144> οὐ δῆτ' ἐκεῖνον, ἀλλὰ τὸν ̓Εριούνιον
<aristoph. frogs. 1145> ̔Ερμῆν χθόνιον προσεῖπε, κἀδήλου λέγων
<aristoph. frogs. 1146> ὁτιὴ πατρῷον τοῦτο κέκτηται γέρας—
<aristoph. frogs. 1147> ἔτι μεῖζον ἐξήμαρτες ἢ 'γὼ 'βουλόμην:
<aristoph. frogs. 1148> εἰ γὰρ πατρῷον τὸ χθόνιον ἔχει γέρας—
<aristoph. frogs. 1149> οὕτω γ' ἂν εἴη πρὸς πατρὸς τυμβωρύχος.
<aristoph. frogs. 1150> Διόνυσε πίνεις οἶνον οὐκ ἀνθοσμίαν.
<aristoph. frogs. 1151> λέγ' ἕτερον αὐτῷ: σὺ δ' ἐπιτήρει τὸ βλάβος.
<aristoph. frogs. 1152> “σωτὴρ γενοῦ μοι σύμμαχός τ' αἰτουμένῳ.
<aristoph. frogs. 1153> ἥκω γὰρ ἐς γῆν τήνδε καὶ κατέρχομαι—”
<aristoph. frogs. 1154> δὶς ταὐτὸν ἡμῖν εἶπεν ὁ σοφὸς Αἰσχύλος.
<aristoph. frogs. 1155> πῶς δίς;   σκόπει τὸ ῥῆμ': ἐγὼ δέ σοι φράσω.
<aristoph. frogs. 1156> “ἥκω γὰρ ἐς γῆν,” φησί, “καὶ κατέρχομαι:”
<aristoph. frogs. 1157> “ἥκω” δὲ ταὐτόν ἐστι τῷ “κατέρχομαι.”
<aristoph. frogs. 1158> νὴ τὸν Δί' ὥσπερ γ' εἴ τις εἴποι γείτονι,
<aristoph. frogs. 1159> “χρῆσον σὺ μάκτραν, εἰ δὲ βούλει, κάρδοπον.”
<aristoph. frogs. 1160> οὐ δῆτα τοῦτό γ' ὦ κατεστωμυλμένε
<aristoph. frogs. 1161> ἄνθρωπε ταὔτ' ἔστ', ἀλλ' ἄριστ' ἐπῶν ἔχον.
<aristoph. frogs. 1162> πῶς δή; δίδαξον γάρ με καθ' ὅ τι δὴ λέγεις;
<aristoph. frogs. 1163> “ἐλθεῖν” μὲν ἐς γῆν ἔσθ' ὅτῳ μετῇ πάτρας:
<aristoph. frogs. 1164> χωρὶς γὰρ ἄλλης συμφορᾶς ἐλήλυθεν:
<aristoph. frogs. 1165> φεύγων δ' ἀνὴρ “ἥκει” τε καὶ “κατέρχεται.”
<aristoph. frogs. 1166> εὖ νὴ τὸν ̓Απόλλω. τί σὺ λέγεις Εὐριπίδη;
<aristoph. frogs. 1167> οὐ φημὶ τὸν ̓Ορέστην κατελθεῖν οἴκαδε:
<aristoph. frogs. 1168> λάθρᾳ γὰρ ἦλθεν οὐ πιθὼν τοὺς κυρίους.
<aristoph. frogs. 1169> εὖ νὴ τὸν ̔Ερμῆν: ὅ τι λέγεις δ' οὐ μανθάνω.
<aristoph. frogs. 1170> πέραινε τοίνυν ἕτερον.   ἴθι πέραινε σὺ
<aristoph. frogs. 1171> Αἰσχύλ' ἀνύσας: σὺ δ' ἐς τὸ κακὸν ἀπόβλεπε.
<aristoph. frogs. 1172> “τύμβου δ' ἐπ' ὄχθῳ τῷδε κηρύσσω πατρὶ
<aristoph. frogs. 1173> κλύειν ἀκοῦσαι.”   τοῦθ' ἕτερον αὖθις λέγει,
<aristoph. frogs. 1174> “κλύειν ἀκοῦσαι,” ταὐτὸν ὂν σαφέστατα.
<aristoph. frogs. 1175> τεθνηκόσιν γὰρ ἔλεγεν ὦ μόχθηρε σύ,
<aristoph. frogs. 1176> οἷς οὐδὲ τρὶς λέγοντες ἐξικνούμεθα.
<aristoph. frogs. 1177> σὺ δὲ πῶς ἐποίεις τοὺς προλόγους;   ἐγὼ φράσω.
<aristoph. frogs. 1178> κἄν που δὶς εἴπω ταὐτόν, ἢ στοιβὴν ἴδῃς
<aristoph. frogs. 1179> ἐνοῦσαν ἔξω τοῦ λόγου, κατάπτυσον.
<aristoph. frogs. 1180> ἴθι δὴ λέγ': οὐ γάρ μοὔστιν ἀλλ' ἀκουστέα
<aristoph. frogs. 1181> τῶν σῶν προλόγων τῆς ὀρθότητος τῶν ἐπῶν.
<aristoph. frogs. 1182> “ἦν Οἰδίπους τὸ πρῶτον εὐδαίμων ἀνήρ”—
<aristoph. frogs. 1183> μὰ τὸν Δί' οὐ δῆτ', ἀλλὰ κακοδαίμων φύσει,
<aristoph. frogs. 1184> ὅντινά γε πρὶν φῦναι μὲν ̔Απόλλων ἔφη
<aristoph. frogs. 1185> ἀποκτενεῖν τὸν πατέρα, πρὶν καὶ γεγονέναι:
<aristoph. frogs. 1186> πῶς οὗτος ἦν τὸ πρῶτον εὐδαίμων ἀνήρ;
<aristoph. frogs. 1187> “εἶτ' ἐγένετ' αὖθις ἀθλιώτατος βροτῶν.”
<aristoph. frogs. 1188> μὰ τὸν Δί' οὐ δῆτ', οὐ μὲν οὖν ἐπαύσατο.
<aristoph. frogs. 1189> πῶς γάρ; ὅτε δὴ πρῶτον μὲν αὐτὸν γενόμενον
<aristoph. frogs. 1190> χειμῶνος ὄντος ἐξέθεσαν ἐν ὀστράκῳ,
<aristoph. frogs. 1191> ἵνα μὴ 'κτραφεὶς γένοιτο τοῦ πατρὸς φονεύς:
<aristoph. frogs. 1192> εἶθ' ὡς Πόλυβον ἤρρησεν οἰδῶν τὼ πόδε:
<aristoph. frogs. 1193> ἔπειτα γραῦν ἔγημεν αὐτὸς ὢν νέος
<aristoph. frogs. 1194> καὶ πρός γε τούτοις τὴν ἑαυτοῦ μητέρα:
<aristoph. frogs. 1195> εἶτ' ἐξετύφλωσεν αὑτόν.   εὐδαίμων ἄρ' ἦν,
<aristoph. frogs. 1196> εἰ κἀστρατήγησέν γε μετ' ̓Ερασινίδου.
<aristoph. frogs. 1197> ληρεῖς: ἐγὼ δὲ τοὺς προλόγους καλοὺς ποιῶ.
<aristoph. frogs. 1198> καὶ μὴν μὰ τὸν Δί' οὐ κατ' ἔπος γέ σου κνίσω
<aristoph. frogs. 1199> τὸ ῥῆμ' ἕκαστον, ἀλλὰ σὺν τοῖσιν θεοῖς
<aristoph. frogs. 1200> ἀπὸ ληκυθίου σου τοὺς προλόγους διαφθερῶ.
<aristoph. frogs. 1201> ἀπὸ ληκυθίου σὺ τοὺς ἐμούς;   ἑνὸς μόνου.
<aristoph. frogs. 1202> ποιεῖς γὰρ οὕτως ὥστ' ἐναρμόττειν ἅπαν,
<aristoph. frogs. 1203> καὶ κῳδάριον καὶ ληκύθιον καὶ θύλακον,
<aristoph. frogs. 1204> ἐν τοῖς ἰαμβείοισι. δείξω δ' αὐτίκα.
<aristoph. frogs. 1205> ἰδού, σὺ δείξεις;   φημί.   καὶ δὴ χρὴ λέγειν.
<aristoph. frogs. 1206> Αἴγυπτος, ὡς ὁ πλεῖστος ἔσπαρται λόγος,
<aristoph. frogs. 1207> ξὺν παισὶ πεντήκοντα ναυτίλῳ πλάτῃ
<aristoph. frogs. 1208> ̓́Αργος κατασχών—   ληκύθιον ἀπώλεσεν.
<aristoph. frogs. 1209> τουτὶ τί ἦν τὸ ληκύθιον; οὐ κλαύσεται;
<aristoph. frogs. 1210> λέγ' ἕτερον αὐτῷ πρόλογον, ἵνα καὶ γνῶ πάλιν.
<aristoph. frogs. 1211> “Διόνυσος, ὃς θύρσοισι καὶ νεβρῶν δοραῖς
<aristoph. frogs. 1212> καθαπτὸς ἐν πεύκαισι Παρνασσὸν κάτα
<aristoph. frogs. 1213> πηδᾷ χορεύων”—   ληκύθιον ἀπώλεσεν.
<aristoph. frogs. 1214> οἴμοι πεπλήγμεθ' αὖθις ὑπὸ τῆς ληκύθου.
<aristoph. frogs. 1215> ἀλλ' οὐδὲν ἔσται πρᾶγμα: πρὸς γὰρ τουτονὶ
<aristoph. frogs. 1216> τὸν πρόλογον οὐχ ἕξει προσάψαι λήκυθον.
<aristoph. frogs. 1217> “οὐκ ἔστιν ὅστις πάντ' ἀνὴρ εὐδαιμονεῖ:
<aristoph. frogs. 1218> ἢ γὰρ πεφυκὼς ἐσθλὸς οὐκ ἔχει βίον,
<aristoph. frogs. 1219> ἢ δυσγενὴς ὤν”—   ληκύθιον ἀπώλεσεν.
<aristoph. frogs. 1220> Εὐριπίδη—   τί ἔσθ';   ὑφέσθαι μοι δοκεῖ:
<aristoph. frogs. 1221> τὸ ληκύθιον γὰρ τοῦτο πνευσεῖται πολύ.
<aristoph. frogs. 1222> οὐδ' ἂν μὰ τὴν Δήμητρα φροντίσαιμί γε:
<aristoph. frogs. 1223> νυνὶ γὰρ αὐτοῦ τοῦτό γ' ἐκκεκόψεται.
<aristoph. frogs. 1224> ἴθι δὴ λέγ' ἕτερον κἀπέχου τῆς ληκύθου.
<aristoph. frogs. 1225> “Σιδώνιόν ποτ' ἄστυ Κάδμος ἐκλιπὼν
<aristoph. frogs. 1226> ̓Αγήνορος παῖς”—   ληκύθιον ἀπώλεσεν.
<aristoph. frogs. 1227> ὦ δαιμόνι' ἀνδρῶν ἀποπρίω τὴν λήκυθον,
<aristoph. frogs. 1228> ἵνα μὴ διακναίσῃ τοὺς προλόγους ἡμῶν.   τὸ τί;
<aristoph. frogs. 1229> ἐγὼ πρίωμαι τῷδ';   ἐὰν πείθῃ γ' ἐμοί.
<aristoph. frogs. 1230> οὐ δῆτ', ἐπεὶ πολλοὺς προλόγους ἕξω λέγειν
<aristoph. frogs. 1231> ἵν' οὗτος οὐχ ἕξει προσάψαι ληκύθιον.
<aristoph. frogs. 1232> “Πέλοψ ὁ Ταντάλειος ἐς Πῖσαν μολὼν
<aristoph. frogs. 1233> θοαῖσιν ἵπποις”—   ληκύθιον ἀπώλεσεν.
<aristoph. frogs. 1234> ὁρᾷς, προσῆψεν αὖθις αὖ τὴν λήκυθον.
<aristoph. frogs. 1235> ἀλλ' ὦγάθ' ἔτι καὶ νῦν ἀπόδος πάσῃ τέχνῃ:
<aristoph. frogs. 1236> λήψει γὰρ ὀβολοῦ πάνυ καλήν τε κἀγαθήν.
<aristoph. frogs. 1237> μὰ τὸν Δί' οὔπω γ': ἔτι γὰρ εἰσί μοι συχνοί.
<aristoph. frogs. 1238> “Οἰνεύς ποτ' ἐκ γῆς”—   ληκύθιον ἀπώλεσεν.
<aristoph. frogs. 1239> ἔασον εἰπεῖν πρῶθ' ὅλον με τὸν στίχον.
<aristoph. frogs. 1240> “Οἰνεύς ποτ' ἐκ γῆς πολύμετρον λαβὼν στάχυν
<aristoph. frogs. 1241> θύων ἀπαρχάς”—   ληκύθιον ἀπώλεσεν.
<aristoph. frogs. 1242> μεταξὺ θύων; καὶ τίς αὔθ' ὑφείλετο;
<aristoph. frogs. 1243> ἔα αὐτὸν ὦ τᾶν: πρὸς τοδὶ γὰρ εἰπάτω.
<aristoph. frogs. 1244> “Ζεύς, ὡς λέλεκται τῆς ἀληθείας ὕπο”—
<aristoph. frogs. 1245> ἀπολεῖ ς': ἐρεῖ γάρ, “ληκύθιον ἀπώλεσεν.”
<aristoph. frogs. 1246> τὸ ληκύθιον γὰρ τοῦτ' ἐπὶ τοῖς προλόγοισί σου
<aristoph. frogs. 1247> ὥσπερ τὰ σῦκ' ἐπὶ τοῖσιν ὀφθαλμοῖς ἔφυ.
<aristoph. frogs. 1248> ἀλλ' ἐς τὰ μέλη πρὸς τῶν θεῶν αὐτοῦ τραποῦ.
<aristoph. frogs. 1249> καὶ μὴν ἔχω γ' οἷς αὐτὸν ἀποδείξω κακὸν
<aristoph. frogs. 1250> μελοποιὸν ὄντα καὶ ποιοῦντα ταὔτ' ἀεί.
<aristoph. frogs. 1251> τί ποτε πρᾶγμα γενήσεται;
<aristoph. frogs. 1252> φροντίζειν γὰρ ἔγωγ' ἔχω,
<aristoph. frogs. 1253> τίν' ἄρα μέμψιν ἐποίσει
<aristoph. frogs. 1254> ἀνδρὶ τῷ πολὺ πλεῖστα δὴ
<aristoph. frogs. 1255> καὶ κάλλιστα μέλη ποιήσαντι
<aristoph. frogs. 1256> τῶν μέχρι νυνί.
<aristoph. frogs. 1257> θαυμάζω γὰρ ἔγωγ' ὅπῃ
<aristoph. frogs. 1258> μέμψεταί ποτε τοῦτον
<aristoph. frogs. 1259> τὸν Βακχεῖον ἄνακτα,
<aristoph. frogs. 1260> καὶ δέδοιχ' ὑπὲρ αὐτοῦ.
<aristoph. frogs. 1261> πάνυ γε μέλη θαυμαστά: δείξει δὴ τάχα.
<aristoph. frogs. 1262> εἰς ἓν γὰρ αὐτοῦ πάντα τὰ μέλη ξυντεμῶ.
<aristoph. frogs. 1263> καὶ μὴν λογιοῦμαι ταῦτα τῶν ψήφων λαβών: （διαύλιον προσαυλεῖ τις）
<aristoph. frogs. 1264> Φθιῶτ' ̓Αχιλλεῦ, τί ποτ' ἀνδροδάικτον ἀκούων
<aristoph. frogs. 1265> ἰὴ κόπον οὐ πελάθεις ἐπ' ἀρωγάν;
<aristoph. frogs. 1266> ̔Ερμᾶν μὲν πρόγονον τίομεν γένος οἱ περὶ λίμναν.
<aristoph. frogs. 1267> ἰὴ κόπον οὐ πελάθεις ἐπ' ἀρωγάν;
<aristoph. frogs. 1268> δύο σοὶ κόπω Αἰσχύλε τούτω.
<aristoph. frogs. 1270> κύδιστ' ̓Αχαιῶν ̓Ατρέως πολυκοίρανε μάνθανέ μου παῖ.
<aristoph. frogs. 1271> ἰὴ κόπον οὐ πελάθεις ἐπ' ἀρωγάν;
<aristoph. frogs. 1272> τρίτος ᾠσχύλε σοὶ κόπος οὗτος.
<aristoph. frogs. 1273> εὐφαμεῖτε: μελισσονόμοι δόμον ̓Αρτέμιδος πέλας οἴγειν.
<aristoph. frogs. 1275> ἰὴ κόπον οὐ πελάθεις ἐπ' ἀρωγάν;
<aristoph. frogs. 1276> κύριός εἰμι θροεῖν ὅδιον κράτος αἴσιον ἀνδρῶν.
<aristoph. frogs. 1277> ἰὴ κόπον οὐ πελάθεις ἐπ' ἀρωγάν;
<aristoph. frogs. 1278> ὦ Ζεῦ βασιλεῦ τὸ χρῆμα τῶν κόπων ὅσον.
<aristoph. frogs. 1279> ἐγὼ μὲν οὖν ἐς τὸ βαλανεῖον βούλομαι:
<aristoph. frogs. 1280> ὑπὸ τῶν κόπων γὰρ τὼ νεφρὼ βουβωνιῶ.
<aristoph. frogs. 1281> μὴ πρίν γ' ἂν ἀκούσῃς χἀτέραν στάσιν μελῶν
<aristoph. frogs. 1282> ἐκ τῶν κιθαρῳδικῶν νόμων εἰργασμένην.
<aristoph. frogs. 1283> ἴθι δὴ πέραινε, καὶ κόπον μὴ προστίθει.
<aristoph. frogs. 1285> ὅπως ̓Αχαιῶν δίθρονον κράτος, ̔Ελλάδος ἥβας,
<aristoph. frogs. 1286> τοφλαττοθρατ τοφλαττοθρατ,
<aristoph. frogs. 1287> Σφίγγα δυσαμεριᾶν πρύτανιν κύνα, πέμπει,
<aristoph. frogs. 1288> τοφλαττοθρατ τοφλαττοθρατ,
<aristoph. frogs. 1289> σὺν δορὶ καὶ χερὶ πράκτορι θούριος ὄρνις,
<aristoph. frogs. 1290> τοφλαττοθρατ τοφλαττοθρατ,
<aristoph. frogs. 1291> κυρεῖν παρασχὼν ἰταμαῖς κυσὶν ἀεροφοίτοις,
<aristoph. frogs. 1292> τοφλαττοθρατ τοφλαττοθρατ,
<aristoph. frogs. 1293> τὸ συγκλινές τ' ἐπ' Αἴαντι,
<aristoph. frogs. 1295> τοφλαττοθρατ τοφλαττοθρατ.
<aristoph. frogs. 1296> τί τὸ “φλαττοθρατ” τοῦτ' ἐστίν; ἐκ Μαραθῶνος ἢ
<aristoph. frogs. 1297> πόθεν συνέλεξας ἱμονιοστρόφου μέλη;
<aristoph. frogs. 1298> ἀλλ' οὖν ἐγὼ μὲν ἐς τὸ καλὸν ἐκ τοῦ καλοῦ
<aristoph. frogs. 1299> ἤνεγκον αὔθ', ἵνα μὴ τὸν αὐτὸν Φρυνίχῳ
<aristoph. frogs. 1300> λειμῶνα Μουσῶν ἱερὸν ὀφθείην δρέπων:
<aristoph. frogs. 1301> οὗτος δ' ἀπὸ πάντων †μὲν φέρει, πορνιδίων†,
<aristoph. frogs. 1302> σκολίων Μελήτου, Καρικῶν αὐλημάτων,
<aristoph. frogs. 1303> θρήνων, χορειῶν. τάχα δὲ δηλωθήσεται.
<aristoph. frogs. 1304> ἐνεγκάτω τις τὸ λύριον. καίτοι τί δεῖ
<aristoph. frogs. 1305> λύρας ἐπὶ τούτων; ποῦ 'στιν ἡ τοῖς ὀστράκοις
<aristoph. frogs. 1306> αὕτη κροτοῦσα; δεῦρο Μοῦς' Εὐριπίδου,
<aristoph. frogs. 1307> πρὸς ἥνπερ ἐπιτήδεια ταῦτ' ᾄδειν μέλη.
<aristoph. frogs. 1308> αὕτη ποθ' ἡ Μοῦς' οὐκ ἐλεσβίαζεν, οὔ.
<aristoph. frogs. 1309> ἀλκυόνες, αἳ παρ' ἀενάοις θαλάσσης
<aristoph. frogs. 1310> κύμασι στωμύλλετε,
<aristoph. frogs. 1311> τέγγουσαι νοτίοις πτερῶν
<aristoph. frogs. 1312> ῥανίσι χρόα δροσιζόμεναι:
<aristoph. frogs. 1313> αἵ θ' ὑπωρόφιοι κατὰ γωνίας
<aristoph. frogs. 1314> εἱειειειλίσσετε δακτύλοις φάλαγγες
<aristoph. frogs. 1315> ἱστόπονα πηνίσματα,
<aristoph. frogs. 1316> κερκίδος ἀοιδοῦ μελέτας,
<aristoph. frogs. 1317> ἵν' ὁ φίλαυλος ἔπαλλε δελφὶς
<aristoph. frogs. 1318> πρῴραις κυανεμβόλοις
<aristoph. frogs. 1319> μαντεῖα καὶ σταδίους,
<aristoph. frogs. 1320> οἰνάνθας γάνος ἀμπέλου,
<aristoph. frogs. 1321> βότρυος ἕλικα παυσίπονον.
<aristoph. frogs. 1322> περίβαλλ' ὦ τέκνον ὠλένας.
<aristoph. frogs. 1323> ὁρᾷς τὸν πόδα τοῦτον;    ὁρῶ.
<aristoph. frogs. 1324> τί δαί; τοῦτον ὁρᾷς;    ὁρῶ.
<aristoph. frogs. 1325> τοιαυτὶ μέντοι σὺ ποιῶν
<aristoph. frogs. 1326> τολμᾷς τἀμὰ μέλη ψέγειν,
<aristoph. frogs. 1327> ἀνὰ τὸ δωδεκαμήχανον
<aristoph. frogs. 1328> Κυρήνης μελοποιῶν;
<aristoph. frogs. 1329> τὰ μὲν μέλη σου ταῦτα: βούλομαι δ' ἔτι
<aristoph. frogs. 1330> τὸν τῶν μονῳδιῶν διεξελθεῖν τρόπον.
<aristoph. frogs. 1331> ὦ νυκτὸς κελαινοφαὴς
<aristoph. frogs. 1332> ὄρφνα, τίνα μοι
<aristoph. frogs. 1333> δύστανον ὄνειρον
<aristoph. frogs. 1334> πέμπεις ἐξ ἀφανοῦς,
<aristoph. frogs. 1335> ̓Αίδα πρόμολον,
<aristoph. frogs. 1336> ψυχὰν ἄψυχον ἔχοντα,
<aristoph. frogs. 1335> μελαίνας Νυκτὸς παῖδα,
<aristoph. frogs. 1336> φρικώδη δεινὰν ὄψιν,
<aristoph. frogs. 1337> μελανονεκυείμονα,
<aristoph. frogs. 1338> φόνια φόνια δερκόμενον,
<aristoph. frogs. 1339> μεγάλους ὄνυχας ἔχοντα.
<aristoph. frogs. 1340> ἀλλά μοι ἀμφίπολοι λύχνον ἅψατε
<aristoph. frogs. 1341> κάλπισί τ' ἐκ ποταμῶν δρόσον ἄρατε, θέρμετε δ' ὕδωρ,
<aristoph. frogs. 1340> ὡς ἂν θεῖον ὄνειρον ἀποκλύσω.
<aristoph. frogs. 1341> ἰὼ πόντιε δαῖμον,
<aristoph. frogs. 1342> τοῦτ' ἐκεῖν': ἰὼ ξύνοικοι,
<aristoph. frogs. 1343> τάδε τέρα θεάσασθε.
<aristoph. frogs. 1344> τὸν ἀλεκτρυόνα μου συναρπάσασα
<aristoph. frogs. 1345> φρούδη Γλύκη.
<aristoph. frogs. 1346> Νύμφαι ὀρεσσίγονοι.
<aristoph. frogs. 1345> ὦ Μανία ξύλλαβε.
<aristoph. frogs. 1346> ἐγὼ δ' ἁ τάλαινα προσέχους' ἔτυχον
<aristoph. frogs. 1347> ἐμαυτῆς ἔργοισι,
<aristoph. frogs. 1348> λίνου μεστὸν ἄτρακτον
<aristoph. frogs. 1349> εἱειειειλίσσουσα χεροῖν
<aristoph. frogs. 1350> κλωστῆρα ποιοῦς', ὅπως
<aristoph. frogs. 1350> κνεφαῖος εἰς ἀγορὰν
<aristoph. frogs. 1351> φέρους' ἀποδοίμαν:
<aristoph. frogs. 1352> ὁ δ' ἀνέπτατ' ἀνέπτατ' ἐς αἰθέρα
<aristoph. frogs. 1353> κουφοτάταις πτερύγων ἀκμαῖς:
<aristoph. frogs. 1354> ἐμοὶ δ' ἄχε' ἄχεα κατέλιπε,
<aristoph. frogs. 1355> δάκρυα δάκρυά τ' ἀπ' ὀμμάτων
<aristoph. frogs. 1355> ἔβαλον ἔβαλον ἁ τλάμων.
<aristoph. frogs. 1356> ἀλλ' ὦ Κρῆτες, ̓́Ιδας τέκνα,
<aristoph. frogs. 1357> τὰ τόξα λαβόντες ἐπαμύνατε,
<aristoph. frogs. 1358> τὰ κῶλά τ' ἀμπάλλετε κυκλούμενοι τὴν οἰκίαν.
<aristoph. frogs. 1359> ἅμα δὲ Δίκτυννα παῖς ̓́Αρτεμις καλὰ
<aristoph. frogs. 1360> τὰς κυνίσκας ἔχους' ἐλθέτω διὰ δόμων πανταχῇ,
<aristoph. frogs. 1361> σὺ δ' ὦ Διὸς διπύρους ἀνέχουσα
<aristoph. frogs. 1362> λαμπάδας ὀξυτάτας χεροῖν ̔Εκάτα παράφηνον
<aristoph. frogs. 1363> ἐς Γλύκης, ὅπως ἂν
<aristoph. frogs. 1364> εἰσελθοῦσα φωράσω.
<aristoph. frogs. 1365> παύσασθον ἤδη τῶν μελῶν.   κἄμοιγ' ἅλις.
<aristoph. frogs. 1365> ἐπὶ τὸν σταθμὸν γὰρ αὐτὸν ἀγαγεῖν βούλομαι,
<aristoph. frogs. 1366> ὅπερ ἐξελέγξει τὴν ποίησιν νῷν μόνον.
<aristoph. frogs. 1367> τὸ γὰρ βάρος νὼ βασανιεῖ τῶν ῥημάτων.
<aristoph. frogs. 1368> ἴτε δεῦρό νυν, εἴπερ γε δεῖ καὶ τοῦτό με
<aristoph. frogs. 1369> ἀνδρῶν ποιητῶν τυροπωλῆσαι τέχνην.
<aristoph. frogs. 1370> ἐπίπονοί γ' οἱ δεξιοί.
<aristoph. frogs. 1371> τόδε γὰρ ἕτερον αὖ τέρας
<aristoph. frogs. 1372> νεοχμόν, ἀτοπίας πλέων,
<aristoph. frogs. 1373> ὃ τίς ἂν ἐπενόησεν ἄλλος;
<aristoph. frogs. 1375> μὰ τὸν ἐγὼ μὲν οὐδ' ἂν εἴ τις
<aristoph. frogs. 1375> ἔλεγέ μοι τῶν ἐπιτυχόντων,
<aristoph. frogs. 1376> ἐπιθόμην, ἀλλ' ᾠόμην ἂν
<aristoph. frogs. 1377> αὐτὸν αὐτὰ ληρεῖν.
<aristoph. frogs. 1378> ἴθι δὴ παρίστασθον παρὰ τὼ πλάστιγγ',   ἰδού.
<aristoph. frogs. 1379> καὶ λαβομένω τὸ ῥῆμ' ἑκάτερος εἴπατον,
<aristoph. frogs. 1380> καὶ μὴ μεθῆσθον, πρὶν ἂν ἐγὼ σφῷν κοκκύσω.
<aristoph. frogs. 1381> ἐχόμεθα.   τοὔπος νῦν λέγετον ἐς τὸν σταθμόν.
<aristoph. frogs. 1382> “εἴθ' ὤφελ' ̓Αργοῦς μὴ διαπτάσθαι σκάφος.”
<aristoph. frogs. 1383> “Σπερχειὲ ποταμὲ βουνόμοι τ' ἐπιστροφαί.”
<aristoph. frogs. 1384> κόκκυ, μέθεσθε: καὶ πολύ γε κατωτέρω
<aristoph. frogs. 1385> χωρεῖ τὸ τοῦδε.   καὶ τί ποτ' ἐστὶ ταἴτιον;
<aristoph. frogs. 1386> ὅτι εἰσέθηκε ποταμόν, ἐριοπωλικῶς
<aristoph. frogs. 1387> ὑγρὸν ποιήσας τοὔπος ὥσπερ τἄρια,
<aristoph. frogs. 1388> σὺ δ' εἰσέθηκας τοὔπος ἐπτερωμένον.
<aristoph. frogs. 1389> ἀλλ' ἕτερον εἰπάτω τι κἀντιστησάτω.
<aristoph. frogs. 1390> λάβεσθε τοίνυν αὖθις.   ἢν ἰδού.   λέγε.
<aristoph. frogs. 1391> “οὐκ ἔστι Πειθοῦς ἱερὸν ἄλλο πλὴν λόγος.”
<aristoph. frogs. 1392> “μόνος θεῶν γὰρ Θάνατος οὐ δώρων ἐρᾷ.”
<aristoph. frogs. 1393> μέθεσθε μέθεσθε: καὶ τὸ τοῦδέ γ' αὖ ῥέπει:
<aristoph. frogs. 1394> θάνατον γὰρ εἰσέθηκε βαρύτατον κακόν.
<aristoph. frogs. 1395> ἐγὼ δὲ πειθώ γ' ἔπος ἄριστ' εἰρημένον.
<aristoph. frogs. 1396> πειθὼ δὲ κοῦφόν ἐστι καὶ νοῦν οὐκ ἔχον.
<aristoph. frogs. 1397> ἀλλ' ἕτερον αὖ ζήτει τι τῶν βαρυστάθμων,
<aristoph. frogs. 1398> ὅ τι σοι καθέλξει, καρτερόν τε καὶ μέγα.
<aristoph. frogs. 1399> φέρε ποῦ τοιοῦτον δῆτά μοὐστί; ποῦ;   φράσω:
<aristoph. frogs. 1400> “βέβληκ' ̓Αχιλλεὺς δύο κύβω καὶ τέτταρα.”
<aristoph. frogs. 1401> λέγοιτ' ἄν, ὡς αὕτη 'στὶ λοιπὴ σφῷν στάσις.
<aristoph. frogs. 1402> “σιδηροβριθές τ' ἔλαβε δεξιᾷ ξύλον.”
<aristoph. frogs. 1403> “ἐφ' ἅρματος γὰρ ἅρμα καὶ νεκρῷ νεκρός.”
<aristoph. frogs. 1404> ἐξηπάτηκεν αὖ σὲ καὶ νῦν.   τῷ τρόπῳ;
<aristoph. frogs. 1405> δύ' ἅρματ' εἰσέθηκε καὶ νεκρὼ δύο,
<aristoph. frogs. 1406> οὓς οὐκ ἂν ἄραιντ' οὐδ' ἑκατὸν Αἰγύπτιοι.
<aristoph. frogs. 1407> καὶ μηκέτ' ἔμοιγε κατ' ἔπος, ἀλλ' ἐς τὸν σταθμὸν
<aristoph. frogs. 1408> αὐτὸς τὰ παιδί' ἡ γυνὴ Κηφισοφῶν
<aristoph. frogs. 1409> ἐμβὰς καθήσθω, συλλαβὼν τὰ βιβλία:
<aristoph. frogs. 1410> ἐγὼ δὲ δύ' ἔπη τῶν ἐμῶν ἐρῶ μόνον.
<aristoph. frogs. 1411> ἅνδρες φίλοι, κἀγὼ μὲν αὐτοὺς οὐ κρινῶ.
<aristoph. frogs. 1412> οὐ γὰρ δι' ἔχθρας οὐδετέρῳ γενήσομαι.
<aristoph. frogs. 1413> τὸν μὲν γὰρ ἡγοῦμαι σοφὸν τῷ δ' ἥδομαι.
<aristoph. frogs. 1414> οὐδὲν ἄρα πράξεις ὧνπερ ἦλθες οὕνεκα;
<aristoph. frogs. 1415> ἐὰν δὲ κρίνω;   τὸν ἕτερον λαβὼν ἄπει,
<aristoph. frogs. 1416> ὁπότερον ἂν κρίνῃς, ἵν' ἔλθῃς μὴ μάτην.
<aristoph. frogs. 1417> εὐδαιμονοίης. φέρε πύθεσθέ μου ταδί.
<aristoph. frogs. 1418> ἐγὼ κατῆλθον ἐπὶ ποιητήν. τοῦ χάριν;
<aristoph. frogs. 1419> ἵν' ἡ πόλις σωθεῖσα τοὺς χοροὺς ἄγῃ.
<aristoph. frogs. 1420> ὁπότερος οὖν ἂν τῇ πόλει παραινέσῃ
<aristoph. frogs. 1421> μᾶλλόν τι χρηστόν, τοῦτον ἄξειν μοι δοκῶ.
<aristoph. frogs. 1422> πρῶτον μὲν οὖν περὶ ̓Αλκιβιάδου τίν' ἔχετον
<aristoph. frogs. 1423> γνώμην ἑκάτερος; ἡ πόλις γὰρ δυστοκεῖ.
<aristoph. frogs. 1424> ἔχει δὲ περὶ αὐτοῦ τίνα γνώμην;   τίνα;
<aristoph. frogs. 1425> ποθεῖ μέν, ἐχθαίρει δέ, βούλεται δ' ἔχειν.
<aristoph. frogs. 1426> ἀλλ' ὅ τι νοεῖτον εἴπατον τούτου πέρι.
<aristoph. frogs. 1427> μισῶ πολίτην, ὅστις ὠφελεῖν πάτραν
<aristoph. frogs. 1428> βραδὺς πέφυκε μεγάλα δὲ βλάπτειν ταχύς,
<aristoph. frogs. 1429> καὶ πόριμον αὑτῷ τῇ πόλει δ' ἀμήχανον.
<aristoph. frogs. 1430> εὖ γ' ὦ Πόσειδον: σὺ δὲ τίνα γνώμην ἔχεις;
<aristoph. frogs. 1431> οὐ χρὴ λέοντος σκύμνον ἐν πόλει τρέφειν,
<aristoph. frogs. 1432> μάλιστα μὲν λέοντα μὴ ν' πόλει τρέφειν,
<aristoph. frogs. 1433> ἢν δ' ἐκτραφῇ τις, τοῖς τρόποις ὑπηρετεῖν.
<aristoph. frogs. 1434> νὴ τὸν Δία τὸν σωτῆρα δυσκρίτως γ' ἔχω:
<aristoph. frogs. 1435> ὁ μὲν σοφῶς γὰρ εἶπεν, ὁ δ' ἕτερος σαφῶς.
<aristoph. frogs. 1435> ἀλλ' ἔτι μίαν γνώμην ἑκάτερος εἴπατον
<aristoph. frogs. 1436> περὶ τῆς πόλεως ἥντιν' ἔχετον σωτηρίαν.
<aristoph. frogs. 1437> εἴ τις πτερώσας Κλεόκριτον Κινησίᾳ,
<aristoph. frogs. 1438> αἴροιεν αὖραι πελαγίαν ὑπὲρ πλάκα.
<aristoph. frogs. 1439> γέλοιον ἂν φαίνοιτο: νοῦν δ' ἔχει τίνα;
<aristoph. frogs. 1440> εἰ ναυμαχοῖεν κᾆτ' ἔχοντες ὀξίδας
<aristoph. frogs. 1441> ῥαίνοιεν ἐς τὰ βλέφαρα τῶν ἐναντίων.
<aristoph. frogs. 1442> ἐγὼ μὲν οἶδα καὶ θέλω φράζειν.   λέγε.
<aristoph. frogs. 1443> ὅταν τὰ νῦν ἄπιστα πίσθ' ἡγώμεθα,
<aristoph. frogs. 1444> τὰ δ' ὄντα πίστ' ἄπιστα.   πῶς; οὐ μανθάνω.
<aristoph. frogs. 1445> ἀμαθέστερόν πως εἰπὲ καὶ σαφέστερον.
<aristoph. frogs. 1446> εἰ τῶν πολιτῶν οἷσι νῦν πιστεύομεν,
<aristoph. frogs. 1447> τούτοις ἀπιστήσαιμεν, οἷς δ' οὐ χρώμεθα,
<aristoph. frogs. 1448> τούτοισι χρησαίμεσθ', ἴσως σωθεῖμεν ἄν.
<aristoph. frogs. 1449> εἰ νῦν γε δυστυχοῦμεν ἐν τούτοισι, πῶς
<aristoph. frogs. 1450> τἀναντί' ἂν πράττοντες οὐ σῳζοίμεθ' ἄν;
<aristoph. frogs. 1451> εὖ γ' ὦ Παλάμηδες, ὦ σοφωτάτη φύσις.
<aristoph. frogs. 1452> ταυτὶ πότερ' αὐτὸς ηὗρες ἢ Κηφισοφῶν;
<aristoph. frogs. 1453> ἐγὼ μόνος: τὰς δ' ὀξίδας Κηφισοφῶν.
<aristoph. frogs. 1454> τί δαὶ σύ; τί λέγεις;   τὴν πόλιν νῦν μοι φράσον
<aristoph. frogs. 1455> πρῶτον τίσι χρῆται: πότερα τοῖς χρηστοῖς;   πόθεν;
<aristoph. frogs. 1456> μισεῖ κάκιστα.   τοῖς πονηροῖς δ' ἥδεται;
<aristoph. frogs. 1457> οὐ δῆτ' ἐκείνη γ', ἀλλὰ χρῆται πρὸς βίαν.
<aristoph. frogs. 1458> πῶς οὖν τις ἂν σώσειε τοιαύτην πόλιν,
<aristoph. frogs. 1459> ᾗ μήτε χλαῖνα μήτε σισύρα συμφέρει;
<aristoph. frogs. 1460> εὕρισκε νὴ Δί', εἴπερ ἀναδύσει πάλιν.
<aristoph. frogs. 1461> ἐκεῖ φράσαιμ' ἄν: ἐνθαδὶ δ' οὐ βούλομαι.
<aristoph. frogs. 1462> μὴ δῆτα σύ γ', ἀλλ' ἐνθένδ' ἀνίει τἀγαθά.
<aristoph. frogs. 1463> τὴν γῆν ὅταν νομίσωσι τὴν τῶν πολεμίων
<aristoph. frogs. 1464> εἶναι σφετέραν, τὴν δὲ σφετέραν τῶν πολεμίων,
<aristoph. frogs. 1465> πόρον δὲ τὰς ναῦς ἀπορίαν δὲ τὸν πόρον.
<aristoph. frogs. 1466> εὖ, πλήν γ' ὁ δικαστὴς αὐτὰ καταπίνει μόνος.
<aristoph. frogs. 1467> κρίνοις ἄν.   αὕτη σφῷν κρίσις γενήσεται:
<aristoph. frogs. 1468> αἱρήσομαι γὰρ ὅνπερ ἡ ψυχὴ θέλει.
<aristoph. frogs. 1469> μεμνημένος νυν τῶν θεῶν οὓς ὤμοσας
<aristoph. frogs. 1470> ἦ μὴν ἀπάξειν μ' οἴκαδ', αἱροῦ τοὺς φίλους.
<aristoph. frogs. 1471> “ἡ γλῶττ' ὀμώμοκ',” Αἰσχύλον δ' αἱρήσομαι.
<aristoph. frogs. 1472> τί δέδρακας ὦ μιαρώτατ' ἀνθρώπων;   ἐγώ;
<aristoph. frogs. 1473> ἔκρινα νικᾶν Αἰσχύλον. τιὴ γὰρ οὔ;
<aristoph. frogs. 1474> αἴσχιστον ἔργον προσβλέπεις μ' εἰργασμένος;
<aristoph. frogs. 1475> τί δ' αἰσχρόν, ἢν μὴ τοῖς θεωμένοις δοκῇ;
<aristoph. frogs. 1476> ὦ σχέτλιε περιόψει με δὴ τεθνηκότα;
<aristoph. frogs. 1477> τίς οἶδεν εἰ τὸ ζῆν μέν ἐστι κατθανεῖν,
<aristoph. frogs. 1478> τὸ πνεῖν δὲ δειπνεῖν, τὸ δὲ καθεύδειν κῴδιον;
<aristoph. frogs. 1479> χωρεῖτε τοίνυν ὦ Διόνυς' εἴσω.   τί δαί;
<aristoph. frogs. 1480> ἵνα ξενίσω 'γὼ σφὼ πρὶν ἀποπλεῖν.   εὖ λέγεις
<aristoph. frogs. 1481> νὴ τὸν Δί': οὐ γὰρ ἄχθομαι τῷ πράγματι.
<aristoph. frogs. 1482> μακάριός γ' ἀνὴρ ἔχων
<aristoph. frogs. 1483> ξύνεσιν ἠκριβωμένην.
<aristoph. frogs. 1484> πάρα δὲ πολλοῖσιν μαθεῖν.
<aristoph. frogs. 1485> ὅδε γὰρ εὖ φρονεῖν δοκήσας
<aristoph. frogs. 1486> πάλιν ἄπεισιν οἴκαδ' αὖ,
<aristoph. frogs. 1487> ἐπ' ἀγαθῶ μὲν τοῖς πολίταις,
<aristoph. frogs. 1488> ἐπ' ἀγαθῷ δὲ τοῖς ἑαυτοῦ
<aristoph. frogs. 1489> ξυγγενέσι τε καὶ φίλοισι,
<aristoph. frogs. 1490> διὰ τὸ συνετὸς εἶναι.
<aristoph. frogs. 1491> χαρίεν οὖν μὴ Σωκράτει
<aristoph. frogs. 1492> παρακαθήμενον λαλεῖν,
<aristoph. frogs. 1493> ἀποβαλόντα μουσικὴν
<aristoph. frogs. 1494> τά τε μέγιστα παραλιπόντα
<aristoph. frogs. 1495> τῆς τραγῳδικῆς τέχνης.
<aristoph. frogs. 1496> τὸ δ' ἐπὶ σεμνοῖσιν λόγοισι
<aristoph. frogs. 1497> καὶ σκαριφησμοῖσι λήρων
<aristoph. frogs. 1498> διατριβὴν ἀργὸν ποιεῖσθαι,
<aristoph. frogs. 1499> παραφρονοῦντος ἀνδρός.
<aristoph. frogs. 1500> ἄγε δὴ χαίρων Αἰσχύλε χώρει,
<aristoph. frogs. 1501> καὶ σῷζε πόλιν τὴν ἡμετέραν
<aristoph. frogs. 1502> γνώμαις ἀγαθαῖς καὶ παίδευσον
<aristoph. frogs. 1503> τοὺς ἀνοήτους: πολλοὶ δ' εἰσίν:
<aristoph. frogs. 1504> καὶ δὸς τουτὶ Κλεοφῶντι φέρων
<aristoph. frogs. 1505> καὶ τουτὶ τοῖσι πορισταῖς
<aristoph. frogs. 1506> Μύρμηκί θ' ὁμοῦ καὶ Νικομάχῳ,
<aristoph. frogs. 1507> τόδε δ' ̓Αρχενόμῳ:
<aristoph. frogs. 1508> καὶ φράζ' αὐτοῖς ταχέως ἥκειν
<aristoph. frogs. 1509> ὡς ἐμὲ δευρὶ καὶ μὴ μέλλειν:
<aristoph. frogs. 1510> κἂν μὴ ταχέως ἥκωσιν, ἐγὼ
<aristoph. frogs. 1511> νὴ τὸν ̓Απόλλω στίξας αὐτοὺς
<aristoph. frogs. 1512> καὶ συμποδίσας
<aristoph. frogs. 1513> μετ' ̓Αδειμάντου τοῦ Λευκολόφου
<aristoph. frogs. 1514> κατὰ γῆς ταχέως ἀποπέμψω.
<aristoph. frogs. 1515> ταῦτα ποιήσω: σὺ δὲ τὸν θᾶκον
<aristoph. frogs. 1516> τὸν ἐμὸν παράδος Σοφοκλεῖ τηρεῖν
<aristoph. frogs. 1517> καὶ διασῴζειν, ἢν ἄρ' ἐγώ ποτε
<aristoph. frogs. 1518> δεῦρ' ἀφίκωμαι. τοῦτον γὰρ ἐγὼ
<aristoph. frogs. 1519> σοφίᾳ κρίνω δεύτερον εἶναι.
<aristoph. frogs. 1520> μέμνησο δ' ὅπως ὁ πανοῦργος ἀνὴρ
<aristoph. frogs. 1521> καὶ ψευδολόγος καὶ βωμολόχος
<aristoph. frogs. 1522> μηδέποτ' ἐς τὸν θᾶκον τὸν ἐμὸν
<aristoph. frogs. 1523> μηδ' ἄκων ἐγκαθεδεῖται.
<aristoph. frogs. 1524> φαίνετε τοίνυν ὑμεῖς τούτῳ
<aristoph. frogs. 1525> λαμπάδας ἱεράς, χἄμα προπέμπετε
<aristoph. frogs. 1526> τοῖσιν τούτου τοῦτον μέλεσιν
<aristoph. frogs. 1527> καὶ μολπαῖσιν κελαδοῦντες.
<aristoph. frogs. 1528> πρῶτα μὲν εὐοδίαν ἀγαθὴν ἀπιόντι ποιητῇ
<aristoph. frogs. 1529> ἐς φάος ὀρνυμένῳ δότε δαίμονες οἱ κατὰ γαίας,
<aristoph. frogs. 1530> τῇ δὲ πόλει μεγάλων ἀγαθῶν ἀγαθὰς ἐπινοίας.
<aristoph. frogs. 1531> πάγχυ γὰρ ἐκ μεγάλων ἀχέων παυσαίμεθ' ἂν οὕτως
<aristoph. frogs. 1532> ἀργαλέων τ' ἐν ὅπλοις ξυνόδων. Κλεοφῶν δὲ μαχέσθω
<aristoph. frogs. 1533> κἄλλος ὁ βουλόμενος τούτων πατρίοις ἐν ἀρούραις.
