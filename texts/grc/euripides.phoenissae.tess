<eur.  phoen. 1> ὦ τὴν ἐν ἄστροις οὐρανοῦ τέμνων ὁδὸν
<eur.  phoen. 2> καὶ χρυσοκολλήτοισιν ἐμβεβὼς δίφροις
<eur.  phoen. 3> ̔́Ηλιε, θοαῖς ἵπποισιν εἱλίσσων φλόγα,
<eur.  phoen. 4> ὡς δυστυχῆ Θήβαισι τῇ τόθ' ἡμέρᾳ
<eur.  phoen. 5> ἀκτῖν' ἐφῆκας, Κάδμος ἡνίκ' ἦλθε γῆν
<eur.  phoen. 6> τήνδ', ἐκλιπὼν Φοίνισσαν ἐναλίαν χθόνα:
<eur.  phoen. 7> ὃς παῖδα γήμας Κύπριδος ̔Αρμονίαν ποτὲ
<eur.  phoen. 8> Πολύδωρον ἐξέφυσε, τοῦ δὲ Λάβδακον
<eur.  phoen. 9> φῦναι λέγουσιν, ἐκ δὲ τοῦδε Λάιον.
<eur.  phoen. 10> ἐγὼ δὲ παῖς μὲν κλῄζομαι Μενοικέως,
<eur.  phoen. 11> — Κρέων τ' ἀδελφὸς μητρὸς ἐκ μιᾶς ἔφυ —
<eur.  phoen. 12> καλοῦσι δ' ̓Ιοκάστην με: τοῦτο γὰρ πατὴρ
<eur.  phoen. 13> ἔθετο. γαμεῖ δὲ Λάιός μ': ἐπεὶ δ' ἄπαις
<eur.  phoen. 14> ἦν χρόνια λέκτρα τἄμ' ἔχων ἐν δώμασιν,
<eur.  phoen. 15> ἐλθὼν ἐρωτᾷ Φοῖβον ἐξαιτεῖ θ' ἅμα
<eur.  phoen. 16> παίδων ἐς οἴκους ἀρσένων κοινωνίαν.
<eur.  phoen. 17> ὃ δ' εἶπεν: ὦ Θήβαισιν εὐίπποις ἄναξ,
<eur.  phoen. 18> μὴ σπεῖρε τέκνων ἄλοκα δαιμόνων βίᾳ:
<eur.  phoen. 19> εἰ γὰρ τεκνώσεις παῖδ', ἀποκτενεῖ ς' ὁ φύς,
<eur.  phoen. 20> καὶ πᾶς σὸς οἶκος βήσεται δι' αἵματος.
<eur.  phoen. 21> ὃ δ' ἡδονῇ δοὺς ἔς τε βακχείαν πεσὼν
<eur.  phoen. 22> ἔσπειρεν ἡμῖν παῖδα: καὶ σπείρας, † βρέφος †
<eur.  phoen. 23> γνοὺς τἀμπλάκημα τοῦ θεοῦ τε τὴν φάτιν,
<eur.  phoen. 24> λειμῶν' ἐς ̔́Ηρας καὶ Κιθαιρῶνος λέπας
<eur.  phoen. 25> δίδωσι βουκόλοισιν ἐκθεῖναι βρέφος,
<eur.  phoen. 26> σφυρῶν σιδηρᾶ κέντρα διαπείρας μέσον:
<eur.  phoen. 27> ὅθεν νιν ̔Ελλὰς ὠνόμαζεν Οἰδίπουν.
<eur.  phoen. 28> Πολύβου δέ νιν λαβόντες ἱπποβουκόλοι
<eur.  phoen. 29> φέρους' ἐς οἴκους ἔς τε δεσποίνης χέρας
<eur.  phoen. 30> ἔθηκαν. ἣ δὲ τὸν ἐμὸν ὠδίνων πόνον
<eur.  phoen. 31> μαστοῖς ὑφεῖτο καὶ πόσιν πείθει τεκεῖν.
<eur.  phoen. 32> ἤδη δὲ πυρσαῖς γένυσιν ἐξανδρούμενος
<eur.  phoen. 33> παῖς οὑμὸς ἢ γνοὺς ἤ τινος μαθὼν πάρα
<eur.  phoen. 34> ἔστειχε τοὺς φύσαντας ἐκμαθεῖν θέλων
<eur.  phoen. 35> πρὸς δῶμα Φοίβου, Λάιός θ', οὑμὸς πόσις,
<eur.  phoen. 36> τὸν ἐκτεθέντα παῖδα μαστεύων μαθεῖν
<eur.  phoen. 37> εἰ μηκέτ' εἴη. καὶ ξυνάπτετον πόδα
<eur.  phoen. 38> ἐς ταὐτὸν ἄμφω Φωκίδος σχιστῆς ὁδοῦ.
<eur.  phoen. 39> καί νιν κελεύει Λαί̈ου τροχηλάτης:
<eur.  phoen. 40> ὦ ξένε, τυράννοις ἐκποδὼν μεθίστασο.
<eur.  phoen. 41> ὃ δ' εἷρπ' ἄναυδος, μέγα φρονῶν. πῶλοι δέ νιν
<eur.  phoen. 42> χηλαῖς τένοντας ἐξεφοίνισσον ποδῶν.
<eur.  phoen. 43> ὅθεν — τί τἀκτὸς τῶν κακῶν με δεῖ λέγειν; —
<eur.  phoen. 44> παῖς πατέρα καίνει καὶ λαβὼν ὀχήματα
<eur.  phoen. 45> Πολύβῳ τροφεῖ δίδωσιν. ὡς δ' ἐπεζάρει
<eur.  phoen. 46> Σφὶγξ ἁρπαγαῖσι πόλιν ἐμός τ' οὐκ ἦν πόσις,
<eur.  phoen. 47> Κρέων ἀδελφὸς τἀμὰ κηρύσσει λέχη,
<eur.  phoen. 48> ὅστις σοφῆς αἴνιγμα παρθένου μάθοι,
<eur.  phoen. 49> τούτῳ ξυνάψειν λέκτρα. τυγχάνει δέ πως
<eur.  phoen. 50> μούσας ἐμὸς παῖς Οἰδίπους Σφιγγὸς μαθών:
<eur.  phoen. 51> ὅθεν τύραννος τῆσδε γῆς καθίσταται
<eur.  phoen. 52> καὶ σκῆπτρ' ἔπαθλα τῆσδε λαμβάνει χθονός.
<eur.  phoen. 53> γαμεῖ δὲ τὴν τεκοῦσαν οὐκ εἰδὼς τάλας
<eur.  phoen. 54> οὐδ' ἡ τεκοῦσα παιδὶ συγκοιμωμένη.
<eur.  phoen. 55> τίκτω δὲ παῖδας παιδὶ δύο μὲν ἄρσενας,
<eur.  phoen. 56> ̓Ετεοκλέα κλεινήν τε Πολυνείκους βίαν,
<eur.  phoen. 57> κόρας τε δισσάς: τὴν μὲν ̓Ισμήνην πατὴρ
<eur.  phoen. 58> ὠνόμασε, τὴν δὲ πρόσθεν ̓Αντιγόνην ἐγώ.
<eur.  phoen. 59> μαθὼν δὲ τἀμὰ λέκτρα μητρῴων γάμων
<eur.  phoen. 60> ὁ πάντ' ἀνατλὰς Οἰδίπους παθήματα
<eur.  phoen. 61> ἐς ὄμμαθ' αὑτοῦ δεινὸν ἐμβάλλει φόνον,
<eur.  phoen. 62> χρυσηλάτοις πόρπαισιν αἱμάξας κόρας.
<eur.  phoen. 63> ἐπεὶ δὲ τέκνων γένυς ἐμῶν σκιάζεται,
<eur.  phoen. 64> κλῄθροις ἔκρυψαν πατέρ', ἵν' ἀμνήμων τύχη
<eur.  phoen. 65> γένοιτο πολλῶν δεομένη σοφισμάτων:
<eur.  phoen. 66> ζῶν δ' ἔστ' ἐν οἴκοις. πρὸς δὲ τῆς τύχης νοσῶν
<eur.  phoen. 67> ἀρὰς ἀρᾶται παισὶν ἀνοσιωτάτας,
<eur.  phoen. 68> θηκτῷ σιδήρῳ δῶμα διαλαχεῖν τόδε.
<eur.  phoen. 69> τὼ δ' ἐς φόβον πεσόντε, μὴ τελεσφόρους
<eur.  phoen. 70> εὐχὰς θεοὶ κραίνωσιν οἰκούντων ὁμοῦ,
<eur.  phoen. 71> ξυμβάντ' ἔταξαν τὸν νεώτερον πάρος
<eur.  phoen. 72> φεύγειν ἑκόντα τήνδε Πολυνείκη χθόνα,
<eur.  phoen. 73> ̓Ετεοκλέα δὲ σκῆπτρ' ἔχειν μένοντα γῆς,
<eur.  phoen. 74> ἐνιαυτὸν ἀλλάσσοντε. ἐπεὶ δ' ἐπὶ ζυγοῖς
<eur.  phoen. 75> καθέζετ' ἀρχῆς, οὐ μεθίσταται θρόνων,
<eur.  phoen. 76> φυγάδα δ' ἀπωθεῖ τῆσδε Πολυνείκη χθονός.
<eur.  phoen. 77> ὃ δ' ̓́Αργος ἐλθών, κῆδος ̓Αδράστου λαβών,
<eur.  phoen. 78> πολλὴν ἀθροίσας ἀσπίδ' ̓Αργείων ἄγει:
<eur.  phoen. 79> ἐπ' αὐτὰ δ' ἐλθὼν ἑπτάπυλα τείχη τάδε,
<eur.  phoen. 80> πατρῷ' ἀπαιτεῖ σκῆπτρα καὶ μέρη χθονός.
<eur.  phoen. 81> ἐγὼ δ' ἔριν λύους' ὑπόσπονδον μολεῖν
<eur.  phoen. 82> ἔπεισα παιδὶ παῖδα πρὶν ψαῦσαι δορός.
<eur.  phoen. 83> ἥξειν δ' ὁ πεμφθείς φησιν αὐτὸν ἄγγελος.
<eur.  phoen. 84> ἀλλ', ὦ φαεννὰς οὐρανοῦ ναίων πτυχὰς
<eur.  phoen. 85> Ζεῦ, σῶσον ἡμᾶς, δὸς δὲ σύμβασιν τέκνοις.
<eur.  phoen. 86> χρὴ δ', εἰ σοφὸς πέφυκας, οὐκ ἐᾶν βροτὸν
<eur.  phoen. 87> τὸν αὐτὸν αἰεὶ δυστυχῆ καθεστάναι.
<eur.  phoen. 88> ὦ κλεινὸν οἴκοις ̓Αντιγόνη θάλος πατρί,
<eur.  phoen. 89> ἐπεί σε μήτηρ παρθενῶνας ἐκλιπεῖν
<eur.  phoen. 90> μεθῆκε μελάθρων ἐς διῆρες ἔσχατον
<eur.  phoen. 91> στράτευμ' ἰδεῖν ̓Αργεῖον ἱκεσίαισι σαῖς,
<eur.  phoen. 92> ἐπίσχες, ὡς ἂν προυξερευνήσω στίβον,
<eur.  phoen. 93> μή τις πολιτῶν ἐν τρίβῳ φαντάζεται,
<eur.  phoen. 94> κἀμοὶ μὲν ἔλθῃ φαῦλος ὡς δούλῳ ψόγος,
<eur.  phoen. 95> σοὶ δ' ὡς ἀνάσσῃ: πάντα δ' ἐξειδὼς φράσω
<eur.  phoen. 96> ἅ τ' εἶδον εἰσήκουσά τ' ̓Αργείων πάρα,
<eur.  phoen. 97> σπονδὰς ὅτ' ἦλθον σῷ κασιγνήτῳ φέρων
<eur.  phoen. 98> ἐνθένδ' ἐκεῖσε, δεῦρό τ' αὖ κείνων πάρα.
<eur.  phoen. 99> ἀλλ' οὔτις ἀστῶν τοῖσδε χρίμπτεται δόμοις,
<eur.  phoen. 100> κέδρου παλαιὰν κλίμακ' ἐκπέρα ποδί:
<eur.  phoen. 101> σκόπει δὲ πεδία καὶ παρ' ̓Ισμηνοῦ ῥοὰς
<eur.  phoen. 102> Δίρκης τε νᾶμα πολεμίων στράτευμ' ὅσον.
<eur.  phoen. 103> ὄρεγέ νυν ὄρεγε γεραιὰν νέᾳ
<eur.  phoen. 104> χεῖρ' ἀπὸ κλιμάκων
<eur.  phoen. 105> ποδὸς ἴχνος ἐπαντέλλων.
<eur.  phoen. 106> ἰδοὺ ξύναψον, παρθέν': ἐς καιρὸν δ' ἔβης:
<eur.  phoen. 107> κινούμενον γὰρ τυγχάνει Πελασγικὸν
<eur.  phoen. 108> στράτευμα, χωρίζουσι δ' ἀλλήλων λόχους.
<eur.  phoen. 109> ἰὼ πότνια παῖ
<eur.  phoen. 110> Λατοῦς ̔Εκάτα, κατάχαλκον ἅπαν
<eur.  phoen. 111> πεδίον ἀστράπτει.
<eur.  phoen. 112> οὐ γάρ τι φαύλως ἦλθε Πολυνείκης χθόνα,
<eur.  phoen. 113> πολλοῖς μὲν ἵπποις, μυρίοις δ' ὅπλοις βρέμων.
<eur.  phoen. 114> ἆρα πύλαι κλῄθροις — χαλκόδετ' ἆρ' ἔμβολα
<eur.  phoen. 115> λαϊνέοισιν ̓Αμφίονος ὀργάνοις
<eur.  phoen. 116> τείχεος ἥρμοσται;
<eur.  phoen. 117> θάρσει: τά γ' ἔνδον ἀσφαλῶς ἔχει πόλις.
<eur.  phoen. 118> ἀλλ' εἰσόρα τὸν πρῶτον, εἰ βούλῃ μαθεῖν.
<eur.  phoen. 119> τίς οὗτος ὁ λευκολόφας,
<eur.  phoen. 120> πρόπαρ ὃς ἁγεῖται στρατοῦ πάγχαλκον ἀσπίδ'
<eur.  phoen. 122> ἀμφὶ βραχίονι κουφίζων;
<eur.  phoen. 123> λοχαγός, ὦ δέσποινα.    τίς, πόθεν γεγώς;
<eur.  phoen. 124> αὔδασον, ὦ γεραιέ, τίς ὀνομάζεται;
<eur.  phoen. 125> οὗτος Μυκηναῖος μὲν αὐδᾶται γένος,
<eur.  phoen. 126> Λερναῖα δ' οἰκεῖ νάμαθ', ̔Ιππομέδων ἄναξ.
<eur.  phoen. 127> ἒ ἒ ὡς γαῦρος, ὡς φοβερὸς εἰσιδεῖν,
<eur.  phoen. 128> γίγαντι γηγενέτᾳ προσόμοιος
<eur.  phoen. 129> ἀστερωπὸς ἐν γραφαῖσιν, οὐχὶ πρόσφορος
<eur.  phoen. 130> ἁμερίῳ γέννᾳ.
<eur.  phoen. 131> τὸν δ' ἐξαμείβοντ' οὐχ ὁρᾷς Δίρκης ὕδωρ;
<eur.  phoen. 132> ἄλλος ἄλλος ὅδε τευχέων τρόπος.
<eur.  phoen. 133> τίς δ' ἐστὶν οὗτος;    παῖς μὲν Οἰνέως ἔφυ
<eur.  phoen. 134> Τυδεύς, ̓́Αρη δ' Αἰτωλὸν ἐν στέρνοις ἔχει.
<eur.  phoen. 135> οὗτος ὁ τᾶς Πολυνείκεος,
<eur.  phoen. 136> ὦ γέρον, αὐτοκασιγνήτᾳ νύμφας
<eur.  phoen. 137> ὁμόγαμος κυρεῖ;
<eur.  phoen. 138> ὡς ἀλλόχρως ὅπλοισι, μειξοβάρβαρος.
<eur.  phoen. 139> σακεσφόροι γὰρ πάντες Αἰτωλοί, τέκνον,
<eur.  phoen. 140> λόγχαις τ' ἀκοντιστῆρες εὐστοχώτατοι.
<eur.  phoen. 141> σὺ δ', ὦ γέρον, πῶς αἰσθάνῃ σαφῶς τάδε;
<eur.  phoen. 142> σημεῖ' ἰδὼν τότ' ἀσπίδων ἐγνώρισα,
<eur.  phoen. 143> σπονδὰς ὅτ' ἦλθον σῷ κασιγνήτῳ φέρων
<eur.  phoen. 144> ἃ προσδεδορκὼς οἶδα τοὺς ὡπλισμένους.]
<eur.  phoen. 145> τίς δ' οὗτος ἀμφὶ μνῆμα τὸ Ζήθου περᾷ
<eur.  phoen. 146> καταβόστρυχος, ὄμμασι γοργὸς
<eur.  phoen. 147> εἰσιδεῖν νεανίας,
<eur.  phoen. 148> λοχαγός, ὡς ὄχλος νιν ὑστέρῳ ποδὶ
<eur.  phoen. 149> πάνοπλος ἀμφέπει;
<eur.  phoen. 150> ὅδ' ἐστὶ Παρθενοπαῖος, ̓Αταλάντης γόνος.
<eur.  phoen. 151> ἀλλά νιν ἁ κατ' ὄρη μετὰ ματέρος
<eur.  phoen. 152> ̓́Αρτεμις ἱεμένα τόξοις δαμάσας' ὀλέσειεν,
<eur.  phoen. 153> ὃς ἐπ' ἐμὰν πόλιν ἔβα πέρσων.
<eur.  phoen. 154> εἴη τάδ', ὦ παῖ. σὺν δίκῃ δ' ἥκουσι γῆν:
<eur.  phoen. 155> ὃ καὶ δέδοικα μὴ σκοπῶς' ὀρθῶς θεοί.
<eur.  phoen. 156> ποῦ δ' ὃς ἐμοὶ μιᾶς ἐγένετ' ἐκ ματρὸς
<eur.  phoen. 157> πολυπόνῳ μοίρᾳ;
<eur.  phoen. 158> ὦ φίλτατ', εἰπέ, ποῦ 'στι Πολυνείκης, γέρον.
<eur.  phoen. 159> ἐκεῖνος ἑπτὰ παρθένων τάφου πέλας
<eur.  phoen. 160> Νιόβης ̓Αδράστῳ πλησίον παραστατεῖ.
<eur.  phoen. 161> ὁρᾷς;    ὁρῶ δῆτ' οὐ σαφῶς, ὁρῶ δέ πως
<eur.  phoen. 162> μορφῆς τύπωμα στέρνα τ' ἐξῃκασμένα.
<eur.  phoen. 163> ἀνεμώκεος εἴθε δρόμον νεφέλας ποσὶν ἐξανύσαιμι
<eur.  phoen. 164> δι' αἰθέρος
<eur.  phoen. 165> πρὸς ἐμὸν ὁμογενέτορα, περὶ δ' ὠλένας
<eur.  phoen. 166> δέρᾳ φιλτάτᾳ βάλοιμ' ἐν χρόνῳ
<eur.  phoen. 167> φυγάδα μέλεον. ὡς
<eur.  phoen. 168> ὅπλοισι χρυσέοισιν ἐκπρεπής, γέρον,
<eur.  phoen. 169> ἑῴοις ὅμοια φλεγέθων βολαῖς ἀελίου.
<eur.  phoen. 170> ἥξει δόμους τούσδ', ὥστε ς' ἐμπλῆσαι χαρᾶς,
<eur.  phoen. 171> ἔνσπονδος.    οὗτος δ', ὦ γεραιέ, τίς κυρεῖ,
<eur.  phoen. 172> ὃς ἅρμα λευκὸν ἡνιοστροφεῖ βεβώς;
<eur.  phoen. 173> ὁ μάντις ̓Αμφιάραος, ὦ δέσποιν', ὅδε:
<eur.  phoen. 174> σφάγια δ' ἅμ' αὐτῷ, γῆς φιλαίματοι ῥοαί.
<eur.  phoen. 175> ὦ λιπαροζώνου θύγατερ ̓Αελίου
<eur.  phoen. 176> Σελαναία, χρυσεόκυκλον φέγγος,
<eur.  phoen. 177> ὡς ἀτρεμαῖα κέντρα καὶ σώφρονα
<eur.  phoen. 178> πώλοις μεταφέρων ἰθύνει.
<eur.  phoen. 179> ποῦ δ' ὃς τὰ δεινὰ τῇδ' ἐφυβρίζει πόλει;
<eur.  phoen. 180> Καπανεύς; ἐκεῖνος προσβάσεις τεκμαίρεται
<eur.  phoen. 181> πύργων ἄνω τε καὶ κάτω τείχη μετρῶν.
<eur.  phoen. 182> ἰώ,
<eur.  phoen. 183> Νέμεσι καὶ Διὸς βαρύβρομοι βρονταί,
<eur.  phoen. 184> κεραυνῶν τε φῶς αἰθαλόεν, σύ τοι
<eur.  phoen. 185> μεγαλαγορίαν ὑπεράνορα κοιμίζεις:
<eur.  phoen. 185> ὅδ' ἐστίν, αἰχμαλώτιδας
<eur.  phoen. 186> ὃς δορὶ Θηβαίας Μυκηνηί̈σιν
<eur.  phoen. 187> Λερναίᾳ τε δώσειν τριαίνᾳ,
<eur.  phoen. 188> Ποσειδανίοις ̓Αμυμωνίοις
<eur.  phoen. 189> ὕδασι δουλείαν περιβαλών —
<eur.  phoen. 190> μήποτε μήποτε τάνδ', ὦ πότνια,
<eur.  phoen. 191> χρυσεοβόστρυχον ὦ Διὸς ἔρνος
<eur.  phoen. 192> ̓́Αρτεμι, δουλοσύναν τλαίην.
<eur.  phoen. 193> ὦ τέκνον, ἔσβα δῶμα καὶ κατὰ στέγας
<eur.  phoen. 194> ἐν παρθενῶσι μίμνε σοῖς, ἐπεὶ πόθου
<eur.  phoen. 195> ἐς τέρψιν ἦλθες ὧν ἔχρῃζες εἰσιδεῖν.
<eur.  phoen. 196> ὄχλος γάρ, ὡς ταραγμὸς εἰσῆλθεν πόλιν,
<eur.  phoen. 197> χωρεῖ γυναικῶν πρὸς δόμους τυραννικούς,
<eur.  phoen. 198> φιλόψογον δὲ χρῆμα θηλειῶν ἔφυ,
<eur.  phoen. 199> σμικράς τ' ἀφορμὰς ἢν λάβωσι τῶν λόγων,
<eur.  phoen. 200> πλείους ἐπεσφέρουσιν: ἡδονὴ δέ τις
<eur.  phoen. 201> γυναιξὶ μηδὲν ὑγιὲς ἀλλήλας λέγειν.
<eur.  phoen. 202> Τύριον οἶδμα λιποῦς' ἔβαν
<eur.  phoen. 203> ἀκροθίνια Λοξίᾳ
<eur.  phoen. 204> Φοινίσσας ἀπὸ νάσου
<eur.  phoen. 205> Φοίβῳ δούλα μελάθρων,
<eur.  phoen. 206> ἵν' ὑπὸ δειράσι νιφοβόλοις
<eur.  phoen. 207> Παρνασοῦ κατενάσθη,
<eur.  phoen. 208> ̓Ιόνιον κατὰ πόντον ἐλά-
<eur.  phoen. 209> τᾳ πλεύσασα περιρρύτῳ
<eur.  phoen. 210> ὑπὲρ ἀκαρπίστων πεδίων
<eur.  phoen. 211> Σικελίας Ζεφύρου πνοαῖς
<eur.  phoen. 212> ἱππεύσαντος, ἐν οὐρανῷ
<eur.  phoen. 213> κάλλιστον κελάδημα.
<eur.  phoen. 214> πόλεος ἐκπροκριθεῖς' ἐμᾶς
<eur.  phoen. 215> καλλιστεύματα Λοξίᾳ
<eur.  phoen. 216> Καδμείων ἔμολον γᾶν,
<eur.  phoen. 217> κλεινῶν ̓Αγηνοριδᾶν
<eur.  phoen. 218> ὁμογενεῖς ἐπὶ Λαί̈ου
<eur.  phoen. 219> πεμφθεῖς' ἐνθάδε πύργους.
<eur.  phoen. 220> ἴσα δ' ἀγάλμασι χρυσοτεύ-
<eur.  phoen. 221> κτοις Φοίβῳ λάτρις ἐγενόμαν:
<eur.  phoen. 222> ἔτι δὲ Κασταλίας ὕδωρ
<eur.  phoen. 223> περιμένει με κόμας ἐμᾶς
<eur.  phoen. 224> δεῦσαι παρθένιον χλιδὰν
<eur.  phoen. 225> Φοιβείαισι λατρείαις.
<eur.  phoen. 226> ἰὼ λάμπουσα πέτρα πυρὸς
<eur.  phoen. 227> δικόρυφον σέλας ὑπὲρ ἄκρων
<eur.  phoen. 228> βακχειῶν Διονύσου,
<eur.  phoen. 229> οἴνα θ' ἃ καθαμέριον
<eur.  phoen. 230> στάζεις τὸν πολύκαρπον
<eur.  phoen. 231> οἰνάνθας ἱεῖσα βότρυν,
<eur.  phoen. 232> ζάθεά τ' ἄντρα δράκοντος οὔ-
<eur.  phoen. 233> ρειαί τε σκοπιαὶ θεῶν
<eur.  phoen. 234> νιφόβολόν τ' ὄρος ἱερόν, εἱ-
<eur.  phoen. 235> λίσσων ἀθανάτας θεοῦ
<eur.  phoen. 236> χορὸς γενοίμαν ἄφοβος
<eur.  phoen. 237> παρὰ μεσόμφαλα γύαλα Φοί-
<eur.  phoen. 238> βου Δίρκαν προλιποῦσα.
<eur.  phoen. 239> νῦν δέ μοι πρὸ τειχέων
<eur.  phoen. 240> θούριος μολὼν ̓́Αρης
<eur.  phoen. 241> αἷμα δάιον φλέγει
<eur.  phoen. 242> τᾷδ', ὃ μὴ τύχοι, πόλει:
<eur.  phoen. 243> κοινὰ γὰρ φίλων ἄχη,
<eur.  phoen. 244> κοινὰ δ', εἴ τι πείσεται
<eur.  phoen. 245> ἑπτάπυργος ἅδε γᾶ,
<eur.  phoen. 246> Φοινίσσᾳ χώρᾳ. φεῦ φεῦ.
<eur.  phoen. 247> κοινὸν αἷμα, κοινὰ τέκεα
<eur.  phoen. 248> τᾶς κερασφόρου πέφυκεν ̓Ιοῦς:
<eur.  phoen. 249> ὧν μέτεστί μοι πόνων.
<eur.  phoen. 250> ἀμφὶ δὲ πτόλιν νέφος
<eur.  phoen. 251> ἀσπίδων πυκνὸν φλέγει
<eur.  phoen. 252> σχῆμα φοινίου μάχης,
<eur.  phoen. 253> ἃν ̓́Αρης τάχ' εἴσεται
<eur.  phoen. 254> παισὶν Οἰδίπου φέρων
<eur.  phoen. 255> πημονὰν ̓Ερινύων.
<eur.  phoen. 256> ̓́Αργος ὦ Πελασγικόν,
<eur.  phoen. 257> δειμαίνω τὰν σὰν ἀλκάν,
<eur.  phoen. 258> καὶ τὸ θεόθεν: οὐ γὰρ ἄδικον
<eur.  phoen. 259> εἰς ἀγῶνα τόνδ' ἔνοπλος ὁρμᾷ παῖς
<eur.  phoen. 260> ὃς μετέρχεται δόμους.
<eur.  phoen. 261> τὰ μὲν πυλωρῶν κλῇθρά μ' εἰσεδέξατο
<eur.  phoen. 262> δι' εὐπετείας τειχέων ἔσω μολεῖν.
<eur.  phoen. 263> ὃ καὶ δέδοικα μή με δικτύων ἔσω
<eur.  phoen. 264> λαβόντες οὐκ ἐκφρῶς' ἀναίμακτον χρόα.
<eur.  phoen. 265> ὧν οὕνεκ' ὄμμα πανταχῇ διοιστέον
<eur.  phoen. 266> κἀκεῖσε καὶ τὸ δεῦρο, μὴ δόλος τις ᾖ.
<eur.  phoen. 267> ὡπλισμένος δὲ χεῖρα τῷδε φασγάνῳ
<eur.  phoen. 268> τὰ πίστ' ἐμαυτῷ τοῦ θράσους παρέξομαι.
<eur.  phoen. 269> ὠή, τίς οὗτος; ἢ κτύπον φοβούμεθα;
<eur.  phoen. 270> ἅπαντα γὰρ τολμῶσι δεινὰ φαίνεται,
<eur.  phoen. 271> ὅταν δι' ἐχθρᾶς ποὺς ἀμείβηται χθονός.
<eur.  phoen. 272> πέποιθα μέντοι μητρί, κοὐ πέποιθ' ἅμα,
<eur.  phoen. 273> ἥτις μ' ἔπεισε δεῦρ' ὑπόσπονδον μολεῖν.
<eur.  phoen. 274> ἀλλ' ἐγγὺς ἀλκή: βώμιοι γὰρ ἐσχάραι
<eur.  phoen. 275> πέλας πάρεισι, κοὐκ ἔρημα δώματα.
<eur.  phoen. 276> φέρ' ἐς σκοτεινὰς περιβολὰς μεθῶ ξίφος
<eur.  phoen. 277> καὶ τάσδ' ἔρωμαι, τίνες ἐφεστᾶσιν δόμοις.
<eur.  phoen. 278> ξέναι γυναῖκες, εἴπατ', ἐκ ποίας πάτρας
<eur.  phoen. 279> ̔Ελληνικοῖσι δώμασιν πελάζετε;
<eur.  phoen. 280> Φοίνισσα μὲν γῆ πατρὶς ἡ θρέψασά με,
<eur.  phoen. 281> ̓Αγήνορος δὲ παῖδες ἐκ παίδων δορὸς
<eur.  phoen. 282> Φοίβῳ μ' ἔπεμψαν ἐνθάδ' ἀκροθίνιον.
<eur.  phoen. 283> μέλλων δὲ πέμπειν μ' Οἰδίπου κλεινὸς γόνος
<eur.  phoen. 284> μαντεῖα σεμνὰ Λοξίου τ' ἐπ' ἐσχάρας —
<eur.  phoen. 285> ἐν τῷδ' ἐπεστράτευσαν ̓Αργεῖοι πόλιν.
<eur.  phoen. 286> σὺ δ' ἀντάμειψαί μ', ὅστις ὢν ἐλήλυθας
<eur.  phoen. 287> ἑπτάστομον πύργωμα Θηβαίας χθονός.
<eur.  phoen. 288> πατὴρ μὲν ἡμῖν Οἰδίπους ὁ Λαί̈ου,
<eur.  phoen. 289> ἔτικτε δ' ̓Ιοκάστη με, παῖς Μενοικέως:
<eur.  phoen. 290> καλεῖ δὲ Πολυνείκη με Θηβαῖος λεώς.
<eur.  phoen. 291> ὦ συγγένεια τῶν ̓Αγήνορος τέκνων,
<eur.  phoen. 292> ἐμῶν τυράννων, ὧν ἀπεστάλην ὕπο —
<eur.  phoen. 293> γονυπετεῖς ἕδρας προσπίτνω ς', ἄναξ,
<eur.  phoen. 294> τὸν οἴκοθεν νόμον σέβους' —
<eur.  phoen. 295> ἔβας ὢ χρόνῳ γᾶν πατρῴαν.
<eur.  phoen. 296> ἰὼ ἰώ: πότνια, μόλε πρόδομος,
<eur.  phoen. 297> ἀμπέτασον πύλας.
<eur.  phoen. 298> κλύεις, ὦ τεκοῦσα τόνδε μᾶτερ;
<eur.  phoen. 299> τί μέλλεις ὑπώροφα μέλαθρα περᾶν
<eur.  phoen. 300> θιγεῖν τ' ὠλέναισιν τέκνου;
<eur.  phoen. 301> Φοίνισσαν βοὰν
<eur.  phoen. 302> κλύους', ὦ νεάνιδες, γηραιὸν
<eur.  phoen. 303> πόδ' ἕλκω, τρομερὰν βάσιν: ἰὼ τέκνον,
<eur.  phoen. 305> χρόνῳ σὸν ὄμμα μυρίαις τ' ἐν ἁμέραις
<eur.  phoen. 306> προσεῖδον: ἀμφίβαλλε μα-
<eur.  phoen. 307> στὸν ὠλέναισι ματέρος,
<eur.  phoen. 308> παρηίδων τ' ὄρεγμα βο-
<eur.  phoen. 309> στρύχων τε κυανόχρωτα χαί-
<eur.  phoen. 310> τας πλόκαμον, δέραν σκιάζων ἁμάν.
<eur.  phoen. 310> ἰὼ ἰώ, μόλις φανεὶς
<eur.  phoen. 311> ἄελπτα κἀδόκητα ματρὸς ὠλέναις.
<eur.  phoen. 312> τί φῶ σε; πῶς ἅπαντα
<eur.  phoen. 313> καὶ χερσὶ καὶ λόγοισι
<eur.  phoen. 314> πολυέλικτον ἁδονὰν
<eur.  phoen. 315> ἐκεῖσε καὶ τὸ δεῦρο
<eur.  phoen. 316> περιχορεύουσα τέρψιν παλαιᾶν λάβω
<eur.  phoen. 317> χαρμονᾶν; ἰὼ τέκος,
<eur.  phoen. 318> ἔρημον πατρῷον ἔλιπες δόμον
<eur.  phoen. 319> φυγὰς ἀποσταλεὶς ὁμαίμου λώβᾳ,
<eur.  phoen. 320> ἦ ποθεινὸς φίλοις,
<eur.  phoen. 321> ἦ ποθεινὸς Θήβαις.
<eur.  phoen. 322> ὅθεν ἐμάν τε λευκόχροα κείρομαι
<eur.  phoen. 323> δακρυόεσς' ἀνεῖσα πένθει κόμαν,
<eur.  phoen. 324> ἄπεπλος φαρέων λευκῶν, ὦ τέκνον,
<eur.  phoen. 325> δυσόρφναια δ' ἀμφὶ τρύχη τάδε
<eur.  phoen. 326> σκότι' ἀμείβομαι.
<eur.  phoen. 327> ὁ δ' ἐν δόμοισι πρέσβυς ὀμματοστερὴς
<eur.  phoen. 328> ἀπήνας ὁμοπτέρου τᾶς ἀπο-
<eur.  phoen. 329> ζυγείσας δόμων
<eur.  phoen. 330> πόθον ἀμφιδάκρυτον ἀεὶ κατ-
<eur.  phoen. 331> έχων ἀνῇξε μὲν ξίφους
<eur.  phoen. 332> ἐπ' αὐτόχειρά τε σφαγάν,
<eur.  phoen. 333> ὑπὲρ τέραμνά τ' ἀγχόνας,
<eur.  phoen. 334> στενάζων ἀρὰς τέκνοις:
<eur.  phoen. 335> σὺν ἀλαλαῖσι δ' αἰὲν αἰαγμάτων
<eur.  phoen. 336> σκότια κρύπτεται.
<eur.  phoen. 337> σὲ δ', ὦ τέκνον, καὶ γάμοισι δὴ
<eur.  phoen. 338> κλύω ζυγέντα παιδοποιὸν ἁδονὰν
<eur.  phoen. 339> ξένοισιν ἐν δόμοις ἔχειν
<eur.  phoen. 340> ξένον τε κῆδος ἀμφέπειν,
<eur.  phoen. 341> ἄλαστα ματρὶ τᾷδε Λα-
<eur.  phoen. 342> ίῳ τε τῷ παλαιγενεῖ,
<eur.  phoen. 343> γάμων ἐπακτὸν ἄταν.
<eur.  phoen. 344> ἐγὼ δ' οὔτε σοι πυρὸς ἀνῆψα φῶς
<eur.  phoen. 345> νόμιμον ἐν γάμοις
<eur.  phoen. 346> ὡς πρέπει ματέρι μακαρίᾳ:
<eur.  phoen. 347> ἀνυμέναια δ' ̓Ισμηνὸς ἐκηδεύθη
<eur.  phoen. 348> λουτροφόρου χλιδᾶς, ἀνὰ δὲ Θηβαίαν
<eur.  phoen. 349> πόλιν ἐσιγάθη σᾶς ἔσοδοι νύμφας.
<eur.  phoen. 350> ὄλοιτο, τάδ' εἴτε σίδαρος
<eur.  phoen. 351> εἴτ' ἔρις εἴτε πατὴρ ὁ σὸς αἴτιος,
<eur.  phoen. 352> εἴτε τὸ δαιμόνιον κατεκώμασε
<eur.  phoen. 353> δώμασιν Οἰδιπόδα:
<eur.  phoen. 354> πρὸς ἐμὲ γὰρ κακῶν ἔμολε τῶνδ' ἄχη.
<eur.  phoen. 355> δεινὸν γυναιξὶν αἱ δι' ὠδίνων γοναί,
<eur.  phoen. 356> καὶ φιλότεκνόν πως πᾶν γυναικεῖον γένος.
<eur.  phoen. 357> μῆτερ, φρονῶν εὖ κοὐ φρονῶν ἀφικόμην
<eur.  phoen. 358> ἐχθροὺς ἐς ἄνδρας: ἀλλ' ἀναγκαίως ἔχει
<eur.  phoen. 359> πατρίδος ἐρᾶν ἅπαντας: ὃς δ' ἄλλως λέγει,
<eur.  phoen. 360> λόγοισι χαίρει τὸν δὲ νοῦν ἐκεῖς' ἔχει.
<eur.  phoen. 361> οὕτω δ' ἐτάρβουν ἐς φόβον τ' ἀφικόμην,
<eur.  phoen. 362> μή τις δόλος με πρὸς κασιγνήτου κτάνῃ,
<eur.  phoen. 363> ὥστε ξιφήρη χεῖρ' ἔχων δι' ἄστεως
<eur.  phoen. 364> κυκλῶν πρόσωπον ἦλθον. ἓν δέ μ' ὠφελεῖ,
<eur.  phoen. 365> σπονδαί τε καὶ σὴ πίστις, ἥ μ' ἐσήγαγε
<eur.  phoen. 366> τείχη πατρῷα: πολύδακρυς δ' ἀφικόμην,
<eur.  phoen. 367> χρόνιος ἰδὼν μέλαθρα καὶ βωμοὺς θεῶν
<eur.  phoen. 368> γυμνάσιά θ' οἷσιν ἐνετράφην Δίρκης θ' ὕδωρ:
<eur.  phoen. 369> ὧν οὐ δικαίως ἀπελαθεὶς ξένην πόλιν
<eur.  phoen. 370> ναίω, δι' ὄσσων νᾶμ' ἔχων δακρύρροον.
<eur.  phoen. 371> ἀλλ' ἐκ γὰρ ἄλγους ἄλγος αὖ σὲ δέρκομαι
<eur.  phoen. 372> κάρα ξυρῆκες καὶ πέπλους μελαγχίμους
<eur.  phoen. 373> ἔχουσαν, οἴμοι τῶν ἐμῶν ἐγὼ κακῶν.
<eur.  phoen. 374> ὡς δεινὸν ἔχθρα, μῆτερ, οἰκείων φίλων
<eur.  phoen. 375> καὶ δυσλύτους ἔχουσα τὰς διαλλαγάς.
<eur.  phoen. 376> τί γὰρ πατήρ μοι πρέσβυς ἐν δόμοισι δρᾷ,
<eur.  phoen. 377> σκότον δεδορκώς; τί δὲ κασίγνηται δύο;
<eur.  phoen. 378> ἦ που στένουσι τλήμονες φυγὰς ἐμάς;
<eur.  phoen. 379> κακῶς θεῶν τις Οἰδίπου φθείρει γένος:
<eur.  phoen. 380> οὕτω γὰρ ἤρξατ', ἄνομα μὲν τεκεῖν ἐμέ,
<eur.  phoen. 381> κακῶς δὲ γῆμαι πατέρα σὸν φῦναί τε σέ.
<eur.  phoen. 382> ἀτὰρ τί ταῦτα; δεῖ φέρειν τὰ τῶν θεῶν.
<eur.  phoen. 383> ὅπως δ' ἔρωμαι, μή τι σὴν δάκω φρένα,
<eur.  phoen. 384> δέδοιχ', ἃ χρῄζω: διὰ πόθου δ' ἐλήλυθα.
<eur.  phoen. 385> ἀλλ' ἐξερώτα, μηδὲν ἐνδεὲς λίπῃς:
<eur.  phoen. 386> ἃ γὰρ σὺ βούλῃ, ταὔτ' ἐμοί, μῆτερ, φίλα.
<eur.  phoen. 387> καὶ δή ς' ἐρωτῶ πρῶτον ὧν χρῄζω τυχεῖν,
<eur.  phoen. 388> τί τὸ στέρεσθαι πατρίδος; ἦ κακὸν μέγα;
<eur.  phoen. 389> μέγιστον: ἔργῳ δ' ἐστὶ μεῖζον ἢ λόγῳ.
<eur.  phoen. 390> τίς ὁ τρόπος αὐτοῦ; τί φυγάσιν τὸ δυσχερές;
<eur.  phoen. 391> ἓν μὲν μέγιστον, οὐκ ἔχει παρρησίαν.
<eur.  phoen. 392> δούλου τόδ' εἶπας, μὴ λέγειν ἅ τις φρονεῖ.
<eur.  phoen. 393> τὰς τῶν κρατούντων ἀμαθίας φέρειν χρεών.
<eur.  phoen. 394> καὶ τοῦτο λυπρόν, συνασοφεῖν τοῖς μὴ σοφοῖς.
<eur.  phoen. 395> ἀλλ' ἐς τὸ κέρδος παρὰ φύσιν δουλευτέον.
<eur.  phoen. 396> αἱ δ' ἐλπίδες βόσκουσι φυγάδας, ὡς λόγος.
<eur.  phoen. 397> καλοῖς βλέπουσαί γ' ὄμμασιν, μέλλουσι δέ.
<eur.  phoen. 398> οὐδ' ὁ χρόνος αὐτὰς διεσάφης' οὔσας κενάς;
<eur.  phoen. 399> ἔχουσιν ̓Αφροδίτην τιν' ἡδεῖαν κακῶν.
<eur.  phoen. 400> πόθεν δ' ἐβόσκου, πρὶν γάμοις εὑρεῖν βίον;
<eur.  phoen. 401> ποτὲ μὲν ἐπ' ἦμαρ εἶχον, εἶτ' οὐκ εἶχον ἄν.
<eur.  phoen. 402> φίλοι δὲ πατρὸς καὶ ξένοι ς' οὐκ ὠφέλουν;
<eur.  phoen. 403> εὖ πρᾶσσε: τὰ φίλων δ' οὐδέν, ἤν τι δυστυχῇς.
<eur.  phoen. 404> οὐδ' ηὑγένειά ς' ἦρεν εἰς ὕψος μέγαν;
<eur.  phoen. 405> κακὸν τὸ μὴ ἔχειν: τὸ γένος οὐκ ἔβοσκέ με.
<eur.  phoen. 406> ἡ πατρίς, ὡς ἔοικε, φίλτατον βροτοῖς.
<eur.  phoen. 407> οὐδ' ὀνομάσαι δύναι' ἂν ὡς ἐστὶν φίλον.
<eur.  phoen. 408> πῶς δ' ἦλθες ̓́Αργος; τίν' ἐπίνοιαν ἔσχεθες;
<eur.  phoen. 409> ἔχρης' ̓Αδράστῳ Λοξίας χρησμόν τινα.
<eur.  phoen. 410> ποῖον; τί τοῦτ' ἔλεξας; οὐκ ἔχω μαθεῖν.
<eur.  phoen. 411> κάπρῳ λέοντί θ' ἁρμόσαι παίδων γάμους.
<eur.  phoen. 412> καὶ σοὶ τί θηρῶν ὀνόματος μετῆν, τέκνον;
<eur.  phoen. 413> οὐκ οἶδ': ὁ δαίμων μ' ἐκάλεσεν πρὸς τὴν τύχην.
<eur.  phoen. 414> σοφὸς γὰρ ὁ θεός: τίνι τρόπῳ δ' ἔσχες λέχος;
<eur.  phoen. 415> νὺξ ἦν, ̓Αδράστου δ' ἦλθον ἐς παραστάδας.
<eur.  phoen. 416> κοίτας ματεύων, ᾗ φυγὰς πλανώμενος;
<eur.  phoen. 417> ἦν ταῦτα: κᾆτά γ' ἦλθεν ἄλλος αὖ φυγάς.
<eur.  phoen. 418> τίς οὗτος; ὡς ἄρ' ἄθλιος κἀκεῖνος ἦν.
<eur.  phoen. 419> Τυδεύς, ὃν Οἰνέως φασὶν ἐκφῦναι πατρός.
<eur.  phoen. 420> τί θηρσὶν ὑμᾶς δῆτ' ̓́Αδραστος ᾔκασεν;
<eur.  phoen. 421> στρωμνῆς ἐς ἀλκὴν οὕνεκ' ἤλθομεν πέρι.
<eur.  phoen. 422> ἐνταῦθα Ταλαοῦ παῖς συνῆκε θέσφατα;
<eur.  phoen. 423> κἄδωκέ γ' ἡμῖν δύο δυοῖν νεάνιδας.
<eur.  phoen. 424> ἆρ' εὐτυχεῖς οὖν τοῖς γάμοις ἢ δυστυχεῖς;
<eur.  phoen. 425> οὐ μεμπτὸς ἡμῖν ὁ γάμος ἐς τόδ' ἡμέρας.
<eur.  phoen. 426> πῶς δ' ἐξέπεισας δεῦρό σοι σπέσθαι στρατόν;
<eur.  phoen. 427> δισσοῖς ̓́Αδραστος ὤμοσεν γαμβροῖς τόδε,
<eur.  phoen. 428> Τυδεῖ τε κἀμοί: σύγγαμος γάρ ἐστ' ἐμός:
<eur.  phoen. 429> ἄμφω κατάξειν ἐς πάτραν, πρόσθεν δ' ἐμέ.
<eur.  phoen. 430> πολλοὶ δὲ Δαναῶν καὶ Μυκηναίων ἄκροι
<eur.  phoen. 431> πάρεισι, λυπρὰν χάριν, ἀναγκαίαν δ', ἐμοὶ
<eur.  phoen. 432> διδόντες: ἐπὶ γὰρ τὴν ἐμὴν στρατεύομαι
<eur.  phoen. 433> πόλιν. θεοὺς δ' ἐπώμος' ὡς ἀκουσίως
<eur.  phoen. 434> τοῖς φιλτάτοις ἑκοῦσιν ἠράμην δόρυ.
<eur.  phoen. 435> ἀλλ' ἐς σὲ τείνει τῶνδε διάλυσις κακῶν,
<eur.  phoen. 436> μῆτερ, διαλλάξασαν ὁμογενεῖς φίλους
<eur.  phoen. 437> παῦσαι πόνων με καὶ σὲ καὶ πᾶσαν πόλιν.
<eur.  phoen. 438> πάλαι μὲν οὖν ὑμνηθέν, ἀλλ' ὅμως ἐρῶ:
<eur.  phoen. 439> τὰ χρήματ' ἀνθρώποισι τιμιώτατα,
<eur.  phoen. 440> δύναμίν τε πλείστην τῶν ἐν ἀνθρώποις ἔχει.
<eur.  phoen. 441> ἁγὼ μεθήκω δεῦρο μυρίαν ἄγων
<eur.  phoen. 442> λόγχην: πένης γὰρ οὐδὲν εὐγενὴς ἀνήρ.
<eur.  phoen. 443> καὶ μὴν ̓Ετεοκλῆς ἐς διαλλαγὰς ὅδε
<eur.  phoen. 444> χωρεῖ: σὸν ἔργον, μῆτερ ̓Ιοκάστη, λέγειν
<eur.  phoen. 445> τοιούσδε μύθους οἷς διαλλάξεις τέκνα.
<eur.  phoen. 446> μῆτερ, πάρειμι: τὴν χάριν δὲ σοὶ διδοὺς
<eur.  phoen. 447> ἦλθον. τί χρὴ δρᾶν; ἀρχέτω δέ τις λόγου:
<eur.  phoen. 448> ὡς ἀμφὶ τείχη καὶ ξυνωρίδας λόχων
<eur.  phoen. 449> τάσσων ἐπέσχον πόλιν, ὅπως κλύοιμί σου
<eur.  phoen. 450> κοινὰς βραβείας, αἷς ὑπόσπονδον μολεῖν
<eur.  phoen. 451> τόνδ' εἰσεδέξω τειχέων πείσασά με.
<eur.  phoen. 452> ἐπίσχες: οὔτοι τὸ ταχὺ τὴν δίκην ἔχει,
<eur.  phoen. 453> βραδεῖς δὲ μῦθοι πλεῖστον ἀνύουσιν σοφόν.
<eur.  phoen. 454> σχάσον δὲ δεινὸν ὄμμα καὶ θυμοῦ πνοάς:
<eur.  phoen. 455> οὐ γὰρ τὸ λαιμότμητον εἰσορᾷς κάρα
<eur.  phoen. 456> Γοργόνος, ἀδελφὸν δ' εἰσορᾷς ἥκοντα σόν.
<eur.  phoen. 457> σύ τ' αὖ πρόσωπον πρὸς κασίγνητον στρέφε,
<eur.  phoen. 458> Πολύνεικες: ἐς γὰρ ταὐτὸν ὄμμασιν βλέπων
<eur.  phoen. 459> λέξεις τ' ἄμεινον τοῦδέ τ' ἐνδέξῃ λόγους.
<eur.  phoen. 460> παραινέσαι δὲ σφῷν τι βούλομαι σοφόν:
<eur.  phoen. 461> ὅταν φίλος τις ἀνδρὶ θυμωθεὶς φίλῳ
<eur.  phoen. 462> ἐς ἓν συνελθὼν ὄμματ' ὄμμασιν διδῷ,
<eur.  phoen. 463> ἐφ' οἷσιν ἥκει, ταῦτα χρὴ μόνον σκοπεῖν,
<eur.  phoen. 464> κακῶν δὲ τῶν πρὶν μηδενὸς μνείαν ἔχειν.
<eur.  phoen. 465> λόγος μὲν οὖν σὸς πρόσθε, Πολύνεικες τέκνον:
<eur.  phoen. 466> σὺ γὰρ στράτευμα Δαναϊδῶν ἥκεις ἄγων,
<eur.  phoen. 467> ἄδικα πεπονθώς, ὡς σὺ φῄς: κριτὴς δέ τις
<eur.  phoen. 468> θεῶν γένοιτο καὶ διαλλακτὴς κακῶν.
<eur.  phoen. 469> ἁπλοῦς ὁ μῦθος τῆς ἀληθείας ἔφυ,
<eur.  phoen. 470> κοὐ ποικίλων δεῖ τἄνδιχ' ἑρμηνευμάτων:
<eur.  phoen. 471> ἔχει γὰρ αὐτὰ καιρόν: ὁ δ' ἄδικος λόγος
<eur.  phoen. 472> νοσῶν ἐν αὑτῷ φαρμάκων δεῖται σοφῶν.
<eur.  phoen. 473> ἐγὼ δὲ πατρὸς δωμάτων προυσκεψάμην
<eur.  phoen. 474> τοὐμόν τε καὶ τοῦδ', ἐκφυγεῖν χρῄζων ἀρὰς
<eur.  phoen. 475> ἃς Οἰδίπους ἐφθέγξατ' εἰς ἡμᾶς ποτε,
<eur.  phoen. 476> ἐξῆλθον ἔξω τῆσδ' ἑκὼν αὐτὸς χθονός,
<eur.  phoen. 477> δοὺς τῷδ' ἀνάσσειν πατρίδος ἐνιαυτοῦ κύκλον,
<eur.  phoen. 478> ὥστ' αὐτὸς ἄρχειν αὖθις ἀνὰ μέρος λαβὼν
<eur.  phoen. 479> καὶ μὴ δι' ἔχθρας τῷδε καὶ φθόνου μολὼν
<eur.  phoen. 480> κακόν τι δρᾶσαι καὶ παθεῖν, ἃ γίγνεται.
<eur.  phoen. 481> ὃ δ' αἰνέσας ταῦθ' ὁρκίους τε δοὺς θεούς,
<eur.  phoen. 482> ἔδρασεν οὐδὲν ὧν ὑπέσχετ', ἀλλ' ἔχει
<eur.  phoen. 483> τυραννίδ' αὐτὸς καὶ δόμων ἐμῶν μέρος.
<eur.  phoen. 484> καὶ νῦν ἕτοιμός εἰμι τἀμαυτοῦ λαβὼν
<eur.  phoen. 485> στρατὸν μὲν ἔξω τῆσδ' ἀποστεῖλαι χθονός,
<eur.  phoen. 486> οἰκεῖν δὲ τὸν ἐμὸν οἶκον ἀνὰ μέρος λαβὼν
<eur.  phoen. 487> καὶ τῷδ' ἀφεῖναι τὸν ἴσον αὖθις αὖ χρόνον,
<eur.  phoen. 488> καὶ μήτε πορθεῖν πατρίδα μήτε προσφέρειν
<eur.  phoen. 489> πύργοισι πηκτῶν κλιμάκων προσαμβάσεις,
<eur.  phoen. 490> ἃ μὴ κυρήσας τῆς δίκης πειράσομαι
<eur.  phoen. 491> δρᾶν. μάρτυρας δὲ τῶνδε δαίμονας καλῶ,
<eur.  phoen. 492> ὡς πάντα πράσσων σὺν δίκῃ, δίκης ἄτερ
<eur.  phoen. 493> ἀποστεροῦμαι πατρίδος ἀνοσιώτατα.
<eur.  phoen. 494> ταῦτ' αὔθ' ἕκαστα, μῆτερ, οὐχὶ περιπλοκὰς
<eur.  phoen. 495> λόγων ἀθροίσας εἶπον, ἀλλὰ καὶ σοφοῖς
<eur.  phoen. 496> καὶ τοῖσι φαύλοις ἔνδιχ', ὡς ἐμοὶ δοκεῖ.
<eur.  phoen. 497> ἐμοὶ μέν, εἰ καὶ μὴ καθ' ̔Ελλήνων χθόνα
<eur.  phoen. 498> τεθράμμεθ', ἀλλ' οὖν ξυνετά μοι δοκεῖς λέγειν.
<eur.  phoen. 499> εἰ πᾶσι ταὐτὸν καλὸν ἔφυ σοφόν θ' ἅμα,
<eur.  phoen. 500> οὐκ ἦν ἂν ἀμφίλεκτος ἀνθρώποις ἔρις:
<eur.  phoen. 501> νῦν δ' οὔθ' ὅμοιον οὐδὲν οὔτ' ἴσον βροτοῖς,
<eur.  phoen. 502> πλὴν ὀνόμασαι: τὸ δ' ἔργον οὐκ ἔστιν τόδε.
<eur.  phoen. 503> ἐγὼ γὰρ οὐδέν, μῆτερ, ἀποκρύψας ἐρῶ:
<eur.  phoen. 504> ἄστρων ἂν ἔλθοιμ' ἡλίου πρὸς ἀντολὰς
<eur.  phoen. 505> καὶ γῆς ἔνερθεν, δυνατὸς ὢν δρᾶσαι τάδε,
<eur.  phoen. 506> τὴν θεῶν μεγίστην ὥστ' ἔχειν Τυραννίδα.
<eur.  phoen. 507> τοῦτ' οὖν τὸ χρηστόν, μῆτερ, οὐχὶ βούλομαι
<eur.  phoen. 508> ἄλλῳ παρεῖναι μᾶλλον ἢ σῴζειν ἐμοί:
<eur.  phoen. 509> ἀνανδρία γάρ, τὸ πλέον ὅστις ἀπολέσας
<eur.  phoen. 510> τοὔλασσον ἔλαβε. πρὸς δὲ τοῖσδ' αἰσχύνομαι,
<eur.  phoen. 511> ἐλθόντα σὺν ὅπλοις τόνδε καὶ πορθοῦντα γῆν
<eur.  phoen. 512> τυχεῖν ἃ χρῄζει: ταῖς γὰρ ἂν Θήβαις τόδε
<eur.  phoen. 513> γένοιτ' ὄνειδος, εἰ Μυκηναίου δορὸς
<eur.  phoen. 514> φόβῳ παρείην σκῆπτρα τἀμὰ τῷδ' ἔχειν.
<eur.  phoen. 515> χρῆν δ' αὐτὸν οὐχ ὅπλοισι τὰς διαλλαγάς,
<eur.  phoen. 516> μῆτερ, ποιεῖσθαι: πᾶν γὰρ ἐξαιρεῖ λόγος
<eur.  phoen. 517> ὃ καὶ σίδηρος πολεμίων δράσειεν ἄν.
<eur.  phoen. 518> ἀλλ', εἰ μὲν ἄλλως τήνδε γῆν οἰκεῖν θέλει,
<eur.  phoen. 519> ἔξεστ': ἐκεῖνο δ' οὐχ ἑκὼν μεθήσομαι.
<eur.  phoen. 520> ἄρχειν παρόν μοι, τῷδε δουλεύσω ποτέ;
<eur.  phoen. 521> πρὸς ταῦτ' ἴτω μὲν πῦρ, ἴτω δὲ φάσγανα,
<eur.  phoen. 522> ζεύγνυσθε δ' ἵππους, πεδία πίμπλαθ' ἁρμάτων,
<eur.  phoen. 523> ὡς οὐ παρήσω τῷδ' ἐμὴν τυραννίδα.
<eur.  phoen. 524> εἴπερ γὰρ ἀδικεῖν χρή, τυραννίδος πέρι
<eur.  phoen. 525> κάλλιστον ἀδικεῖν, τἄλλα δ' εὐσεβεῖν χρεών.
<eur.  phoen. 526> οὐκ εὖ λέγειν χρὴ μὴ 'πὶ τοῖς ἔργοις καλοῖς:
<eur.  phoen. 527> οὐ γὰρ καλὸν τοῦτ', ἀλλὰ τῇ δίκῃ πικρόν.
<eur.  phoen. 528> ὦ τέκνον, οὐχ ἅπαντα τῷ γήρᾳ κακά,
<eur.  phoen. 529> ̓Ετεόκλεες, πρόσεστιν: ἀλλ' ἡμπειρία
<eur.  phoen. 530> ἔχει τι λέξαι τῶν νέων σοφώτερον.
<eur.  phoen. 531> τί τῆς κακίστης δαιμόνων ἐφίεσαι
<eur.  phoen. 532> Φιλοτιμίας, παῖ; μὴ σύ γ': ἄδικος ἡ θεός:
<eur.  phoen. 533> πολλοὺς δ' ἐς οἴκους καὶ πόλεις εὐδαίμονας
<eur.  phoen. 534> ἐσῆλθε κἀξῆλθ' ἐπ' ὀλέθρῳ τῶν χρωμένων:
<eur.  phoen. 535> ἐφ' ᾗ σὺ μαίνῃ. κεῖνο κάλλιον, τέκνον,
<eur.  phoen. 536> ̓Ισότητα τιμᾶν, ἣ φίλους ἀεὶ φίλοις
<eur.  phoen. 537> πόλεις τε πόλεσι συμμάχους τε συμμάχοις
<eur.  phoen. 538> συνδεῖ: τὸ γὰρ ἴσον μόνιμον ἀνθρώποις ἔφυ,
<eur.  phoen. 539> τῷ πλέονι δ' αἰεὶ πολέμιον καθίσταται
<eur.  phoen. 540> τοὔλασσον ἐχθρᾶς θ' ἡμέρας κατάρχεται.
<eur.  phoen. 541> καὶ γὰρ μέτρ' ἀνθρώποισι καὶ μέρη σταθμῶν
<eur.  phoen. 542> ̓Ισότης ἔταξε κἀριθμὸν διώρισε,
<eur.  phoen. 543> νυκτός τ' ἀφεγγὲς βλέφαρον ἡλίου τε φῶς
<eur.  phoen. 544> ἴσον βαδίζει τὸν ἐνιαύσιον κύκλον,
<eur.  phoen. 545> κοὐδέτερον αὐτῶν φθόνον ἔχει νικώμενον.
<eur.  phoen. 546> εἶθ' ἥλιος μὲν νύξ τε δουλεύει βροτοῖς
<eur.  phoen. 547> σὺ δ' οὐκ ἀνέξῃ δωμάτων ἔχων ἴσον
<eur.  phoen. 548> καὶ τῷδε νεῖμαι; κᾆτα ποῦ 'στιν ἡ δίκη;
<eur.  phoen. 549> τί τὴν τυραννίδ', ἀδικίαν εὐδαίμονα,
<eur.  phoen. 550> τιμᾷς ὑπέρφευ καὶ μέγ' ἥγησαι τόδε;
<eur.  phoen. 551> περιβλέπεσθαι τίμιον; κενὸν μὲν οὖν.
<eur.  phoen. 552> ἢ πολλὰ μοχθεῖν πόλλ' ἔχων ἐν δώμασι
<eur.  phoen. 553> βούλῃ; τί δ' ἔστι τὸ πλέον; ὄνομ' ἔχει μόνον:
<eur.  phoen. 554> ἐπεὶ τά γ' ἀρκοῦνθ' ἱκανὰ τοῖς γε σώφροσιν.
<eur.  phoen. 555> οὔτοι τὰ χρήματ' ἴδια κέκτηνται βροτοί,
<eur.  phoen. 556> τὰ τῶν θεῶν δ' ἔχοντες ἐπιμελούμεθα:
<eur.  phoen. 557> ὅταν δὲ χρῄζως', αὔτ' ἀφαιροῦνται πάλιν.
<eur.  phoen. 558> ὁ δ' ὄλβος οὐ βέβαιος, ἀλλ' ἐφήμερος.
<eur.  phoen. 559> ἄγ', ἤν ς' ἔρωμαι δύο λόγω προθεῖς' ἅμα,
<eur.  phoen. 560> πότερα τυραννεῖν ἢ πόλιν σῷσαι θέλεις,
<eur.  phoen. 561> ἐρεῖς τυραννεῖν; ἢν δὲ νικήσῃ ς' ὅδε;
<eur.  phoen. 562> ̓Αργεῖά τ' ἔγχη δόρυ τὸ Καδμείων ἕλῃ,
<eur.  phoen. 563> ὄψῃ δαμασθὲν ἄστυ Θηβαῖον τόδε,
<eur.  phoen. 564> ὄψῃ δὲ πολλὰς αἰχμαλωτίδας κόρας
<eur.  phoen. 565> βίᾳ πρὸς ἀνδρῶν πολεμίων πορθουμένας.
<eur.  phoen. 566> ὀδυνηρὸς ἆρ' ὁ πλοῦτος, ὃν ζητεῖς ἔχειν,
<eur.  phoen. 567> γενήσεται Θήβαισι, φιλότιμος δὲ σύ.
<eur.  phoen. 568> σοὶ μὲν τάδ' αὐδῶ. σοὶ δέ, Πολύνεικες, λέγω:
<eur.  phoen. 569> ἀμαθεῖς ̓́Αδραστος χάριτας ἔς ς' ἀνήψατο,
<eur.  phoen. 570> ἀσύνετα δ' ἦλθες καὶ σὺ πορθήσων πόλιν.
<eur.  phoen. 571> φέρ', ἢν ἕλῃς γῆν τήνδ' — ὃ μὴ τύχοι ποτέ —
<eur.  phoen. 572> πρὸς θεῶν, τρόπαια πῶς ἀναστήσεις Διί;
<eur.  phoen. 573> πῶς δ' αὖ κατάρξῃ θυμάτων, ἑλὼν πάτραν,
<eur.  phoen. 574> καὶ σκῦλα γράψεις πῶς ἐπ' ̓Ινάχου ῥοαῖς;
<eur.  phoen. 575> “Θήβας πυρώσας τάσδε Πολυνείκης θεοῖς
<eur.  phoen. 576> ἀσπίδας ἔθηκε;” μήποτ', ὦ τέκνον, κλέος
<eur.  phoen. 577> τοιόνδε σοι γένοιθ' ὑφ' ̔Ελλήνων λαβεῖν.
<eur.  phoen. 578> ἢν δ' αὖ κρατηθῇς καὶ τὰ τοῦδ' ὑπερδράμῃ,
<eur.  phoen. 579> πῶς ̓́Αργος ἥξεις μυρίους λιπὼν νεκρούς;
<eur.  phoen. 580> ἐρεῖ δὲ δή τις: ὦ κακὰ μνηστεύματα
<eur.  phoen. 581> ̓́Αδραστε προσθείς, διὰ μιᾶς νύμφης γάμον
<eur.  phoen. 582> ἀπωλόμεσθα. δύο κακὼ σπεύδεις, τέκνον,
<eur.  phoen. 583> κείνων στέρεσθαι τῶνδέ τ' ἐν μέσῳ πεσεῖν.
<eur.  phoen. 584> μέθετον τὸ λίαν, μέθετον: ἀμαθία δυοῖν,
<eur.  phoen. 585> ἐς ταὔθ' ὅταν μόλητον, ἔχθιστον κακόν.
<eur.  phoen. 586> ὦ θεοί, γένοισθε τῶνδ' ἀπότροποι κακῶν
<eur.  phoen. 587> καὶ ξύμβασίν τιν' Οἰδίπου τέκνοις δότε.
<eur.  phoen. 588> μῆτερ, οὐ λόγων ἔθ' ἁγών, ἀλλ' ἀναλοῦται χρόνος
<eur.  phoen. 589> οὑν μέσῳ μάτην, περαίνει δ' οὐδὲν ἡ προθυμία:
<eur.  phoen. 590> οὐ γὰρ ἂν ξυμβαῖμεν ἄλλως ἢ 'πὶ τοῖς εἰρημένοις,
<eur.  phoen. 591> ὥστ' ἐμὲ σκήπτρων κρατοῦντα τῆσδ' ἄνακτ' εἶναι χθονός:
<eur.  phoen. 592> τῶν μακρῶν δ' ἀπαλλαγεῖσα νουθετημάτων μ' ἔα.
<eur.  phoen. 593> καὶ σὺ τῶνδ' ἔξω κομίζου τειχέων, ἢ κατθανῇ.
<eur.  phoen. 594> πρὸς τίνος; τίς ὧδ' ἄτρωτος, ὅστις εἰς ἡμᾶς ξίφος
<eur.  phoen. 595> φόνιον ἐμβαλὼν τὸν αὐτὸν οὐκ ἀποίσεται μόρον;
<eur.  phoen. 596> ἐγγύς, οὐ πρόσω βέβηκεν: ἐς χέρας λεύσσεις ἐμάς;
<eur.  phoen. 597> εἰσορῶ: δειλὸν δ' ὁ πλοῦτος καὶ φιλόψυχον κακόν.
<eur.  phoen. 598> κᾆτα σὺν πολλοῖσιν ἦλθες πρὸς τὸν οὐδὲν ἐς μάχην;
<eur.  phoen. 599> ἀσφαλὴς γάρ ἐστ' ἀμείνων ἢ θρασὺς στρατηλάτης.
<eur.  phoen. 600> κομπὸς εἶ σπονδαῖς πεποιθώς, αἵ σε σῴζουσιν θανεῖν.
<eur.  phoen. 601> καὶ σέ: δεύτερον δ' ἀπαιτῶ σκῆπτρα καὶ μέρη χθονός.
<eur.  phoen. 602> οὐκ ἀπαιτούμεσθ': ἐγὼ γὰρ τὸν ἐμὸν οἰκήσω δόμον.
<eur.  phoen. 603> τοῦ μέρους ἔχων τὸ πλεῖον;    φήμ': ἀπαλλάσσου δὲ γῆς.
<eur.  phoen. 604> ὦ θεῶν βωμοὶ πατρῴων —    οὓς σὺ πορθήσων πάρει.
<eur.  phoen. 605> κλύετέ μου —    τίς δ' ἂν κλύοι σου πατρίδ' ἐπεστρατευμένου;
<eur.  phoen. 606> καὶ θεῶν τῶν λευκοπώλων δώματα —    οἳ στυγοῦσί σε.
<eur.  phoen. 607> ἐξελαυνόμεσθα πατρίδος —    καὶ γὰρ ἦλθες ἐξελῶν.
<eur.  phoen. 608> ἀδικίᾳ γ', ὦ θεοί.    Μυκήναις, μὴ 'νθάδ' ἀνακάλει θεούς.
<eur.  phoen. 609> ἀνόσιος πέφυκας —    ἀλλ' οὐ πατρίδος, ὡς σύ, πολέμιος.
<eur.  phoen. 610> ὅς μ' ἄμοιρον ἐξελαύνεις.    καὶ κατακτενῶ γε πρός.
<eur.  phoen. 611> ὦ πάτερ, κλύεις ἃ πάσχω;    καὶ γὰρ οἷα δρᾷς κλύει.
<eur.  phoen. 612> καὶ σύ, μῆτερ;    ἀθέμιτόν σοι μητρὸς ὀνομάζειν κάρα.
<eur.  phoen. 613> ὦ πόλις.    μολὼν ἐς ̓́Αργος ἀνακάλει Λέρνης ὕδωρ.
<eur.  phoen. 614> εἶμι, μὴ πόνει: σὲ δ' αἰνῶ, μῆτερ.    ἔξιθι χθονός.
<eur.  phoen. 615> ἔξιμεν: πατέρα δέ μοι δὸς εἰσιδεῖν.    οὐκ ἂν τύχοις.
<eur.  phoen. 616> ἀλλὰ παρθένους ἀδελφάς.    οὐδὲ τάσδ' ὄψῃ ποτέ.
<eur.  phoen. 617> ὦ κασίγνηται.    τί ταύτας ἀνακαλεῖς ἔχθιστος ὤν;
<eur.  phoen. 618> μῆτερ, ἀλλά μοι σὺ χαῖρε.    χαρτὰ γοῦν πάσχω, τέκνον.
<eur.  phoen. 619> οὐκέτ' εἰμὶ παῖς σός.    ἐς πόλλ' ἀθλία πέφυκ' ἐγώ.
<eur.  phoen. 620> ὅδε γὰρ εἰς ἡμᾶς ὑβρίζει.    καὶ γὰρ ἀνθυβρίζομαι.
<eur.  phoen. 621> ποῦ ποτε στήσῃ πρὸ πύργων;    ὡς τί μ' ἱστορεῖς τόδε;
<eur.  phoen. 622> ἀντιτάξομαι κτενῶν σε.    κἀμὲ τοῦδ' ἔρως ἔχει.
<eur.  phoen. 623> ὦ τάλαιν' ἐγώ: τί δράσετ', ὦ τέκνα;    αὐτὸ σημανεῖ.
<eur.  phoen. 624> πατρὸς οὐ φεύξεσθ' ̓Ερινῦς;    ἐρρέτω πρόπας δόμος.
<eur.  phoen. 625> ὡς τάχ' οὐκέθ' αἱματηρὸν τοὐμὸν ἀργήσει ξίφος.
<eur.  phoen. 626> τὴν δὲ θρέψασάν με γαῖαν καὶ θεοὺς μαρτύρομαι,
<eur.  phoen. 627> ὡς ἄτιμος οἰκτρὰ πάσχων ἐξελαύνομαι χθονός,
<eur.  phoen. 628> δοῦλος ὥς, ἀλλ' οὐχὶ ταὐτοῦ πατρὸς Οἰδίπου γεγώς:
<eur.  phoen. 629> κἄν τί σοι, πόλις, γένηται, μὴ ἐμέ, τόνδε δ' αἰτιῶ:
<eur.  phoen. 630> οὐχ ἑκὼν γὰρ ἦλθον, ἄκων δ' ἐξελαύνομαι χθονός.
<eur.  phoen. 631> καὶ σύ, Φοῖβ' ἄναξ ̓Αγυιεῦ, καὶ μέλαθρα, χαίρετε,
<eur.  phoen. 632> ἥλικές θ' οὑμοί, θεῶν τε δεξίμηλ' ἀγάλματα.
<eur.  phoen. 633> οὐ γὰρ οἶδ' εἴ μοι προσειπεῖν αὖθις ἔσθ' ὑμᾶς ποτε:
<eur.  phoen. 634> ἐλπίδες δ' οὔπω καθεύδους', αἷς πέποιθα σὺν θεοῖς
<eur.  phoen. 635> τόνδ' ἀποκτείνας κρατήσειν τῆσδε Θηβαίας χθονός.
<eur.  phoen. 636> ἔξιθ' ἐκ χώρας: ἀληθῶς δ' ὄνομα Πολυνείκη πατὴρ
<eur.  phoen. 637> ἔθετό σοι θείᾳ προνοίᾳ νεικέων ἐπώνυμον.
<eur.  phoen. 638> Κάδμος ἔμολε τάνδε γᾶν
<eur.  phoen. 639> Τύριος, ᾧ τετρασκελὴς
<eur.  phoen. 640> μόσχος ἀδάματον πέσημα
<eur.  phoen. 641> δίκε τελεσφόρον διδοῦσα
<eur.  phoen. 642> χρησμόν, οὗ κατοικίσαι
<eur.  phoen. 643> πεδία νιν τὸ θέσφατον
<eur.  phoen. 644> πυροφόρα δόμων ἔχρη,
<eur.  phoen. 645> καλλιπόταμος ὕδατος ἵνα τε
<eur.  phoen. 646> νοτὶς ἐπέρχεται γύας,
<eur.  phoen. 647> Δίρκας χλοηφόρους
<eur.  phoen. 648> καὶ βαθυσπόρους γύας:
<eur.  phoen. 649> Βρόμιον ἔνθα τέκετο μά-
<eur.  phoen. 650> τηρ Διὸς γάμοισι,
<eur.  phoen. 651> κισσὸς ὃν περιστεφὴς
<eur.  phoen. 652> ἕλικος εὐθὺς ἔτι βρέφος
<eur.  phoen. 653> χλοηφόροισιν ἔρνεσιν
<eur.  phoen. 654> κατασκίοισιν ὀλβίσας ἐνώτισεν,
<eur.  phoen. 655> Βάκχιον χόρευμα παρθένοισι Θηβαί̈αισι
<eur.  phoen. 656> καὶ γυναιξὶν εὐίοις.
<eur.  phoen. 657> ἔνθα φόνιος ἦν δράκων
<eur.  phoen. 658> ̓́Αρεος ὠμόφρων φύλαξ
<eur.  phoen. 659> νάματ' ἔνυδρα καὶ ῥέεθρα
<eur.  phoen. 660> χλοερὰ δεργμάτων κόραισι
<eur.  phoen. 661> πολυπλάνοις ἐπισκοπῶν:
<eur.  phoen. 662> ὃν ἐπὶ χέρνιβας μολὼν
<eur.  phoen. 663> Κάδμος ὄλεσε μαρμάρῳ:
<eur.  phoen. 664> κρᾶτα φόνιον ὀλεσίθηρος
<eur.  phoen. 665> ὠλένας δικὼν βολαῖς,
<eur.  phoen. 666> δίας ἀμάτορος δ'
<eur.  phoen. 669> ἐς βαθυσπόρους γύας
<eur.  phoen. 668> γαπετεῖς δικὼν ὀδόν-
<eur.  phoen. 667> τας Παλλάδος φραδαῖσιν:
<eur.  phoen. 670> ἔνθεν ἐξανῆκε γᾶ
<eur.  phoen. 671> πάνοπλον ὄψιν ὑπὲρ ἄκρων
<eur.  phoen. 672> ὅρων χθονός: σιδαρόφρων
<eur.  phoen. 673> δέ νιν φόνος πάλιν ξυνῆψε γᾷ φίλᾳ.
<eur.  phoen. 674> αἵματος δ' ἔδευσε γαῖαν, ἅ νιν εὐηλίοισι
<eur.  phoen. 675> δεῖξεν αἰθέρος πνοαῖς.
<eur.  phoen. 676> καὶ σέ, τὸν προμάτορος
<eur.  phoen. 677> ̓Ιοῦς ποτ' ἔκγονον
<eur.  phoen. 678> ̓́Επαφον, ὦ Διὸς γένεθλον,
<eur.  phoen. 679> ἐκάλες' ἐκάλεσα βαρβάρῳ βοᾷ,
<eur.  phoen. 680> ἰώ, βαρβάροις λιταῖς:
<eur.  phoen. 681> βᾶθι βᾶθι τάνδε γᾶν:
<eur.  phoen. 682> — σοί νιν ἔκγονοι κτίσαν
<eur.  phoen. 683> καὶ διώνυμοι θεαί,
<eur.  phoen. 684> Περσέφασσα καὶ φίλα
<eur.  phoen. 685> Δαμάτηρ θεά,
<eur.  phoen. 686> πάντων ἄνασσα, πάντων δὲ Γᾶ τροφός,
<eur.  phoen. 687> κτήσαντο — πέμπε πυρφόρους
<eur.  phoen. 688> θεάς, ἄμυνε τᾷδε γᾷ:
<eur.  phoen. 689> πάντα δ' εὐπετῆ θεοῖς.
<eur.  phoen. 690> χώρει σὺ καὶ κόμιζε τὸν Μενοικέως
<eur.  phoen. 691> Κρέοντ', ἀδελφὸν μητρὸς ̓Ιοκάστης ἐμῆς,
<eur.  phoen. 692> λέγων τάδ', ὡς οἰκεῖα καὶ κοινὰ χθονὸς
<eur.  phoen. 693> θέλω πρὸς αὐτὸν συμβαλεῖν βουλεύματα,
<eur.  phoen. 694> πρὶν ἐς μάχην τε καὶ δορὸς τάξιν μολεῖν.
<eur.  phoen. 695> καίτοι ποδῶν σῶν μόχθον ἐκλύει παρών:
<eur.  phoen. 696> ὁρῶ γὰρ αὐτὸν πρὸς δόμους στείχοντ' ἐμούς.
<eur.  phoen. 697> ἦ πόλλ' ἐπῆλθον εἰσιδεῖν χρῄζων ς', ἄναξ
<eur.  phoen. 698> ̓Ετεόκλεες, πέριξ δὲ Καδμείων πύλας
<eur.  phoen. 699> φυλακάς τ' ἐπῆλθον σὸν δέμας θηρώμενος.
<eur.  phoen. 700> καὶ μὴν ἐγὼ ς' ἔχρῃζον εἰσιδεῖν, Κρέον:
<eur.  phoen. 701> πολλῷ γὰρ ηὗρον ἐνδεεῖς διαλλαγάς
<eur.  phoen. 702> ὡς ἐς λόγους συνῆψα Πολυνείκει μολών.
<eur.  phoen. 703> ἤκουσα μεῖζον αὐτὸν ἢ Θήβας φρονεῖν,
<eur.  phoen. 704> κήδει τ' ̓Αδράστου καὶ στρατῷ πεποιθότα.
<eur.  phoen. 705> ἀλλ' ἐς θεοὺς χρὴ ταῦτ' ἀναρτήσαντ' ἔχειν:
<eur.  phoen. 706> ἃ δ' ἐμποδὼν μάλιστα, ταῦθ' ἥκω φράσων.
<eur.  phoen. 707> τὰ ποῖα ταῦτα; τὸν λόγον γὰρ ἀγνοῶ.
<eur.  phoen. 708> ἥκει τις αἰχμάλωτος ̓Αργείων πάρα.
<eur.  phoen. 709> λέγει δὲ δὴ τί τῶν ἐκεῖ νεώτερον;
<eur.  phoen. 710> μέλλειν πέριξ πύργοισι Καδμείων πόλιν
<eur.  phoen. 711> ὅπλοις ἑλίξειν αὐτίκ' ̓Αργείων στρατόν.
<eur.  phoen. 712> ἐξοιστέον τἄρ' ὅπλα Καδμείων πόλει.
<eur.  phoen. 713> ποῖ; μῶν νεάζων οὐχ ὁρᾷς ἃ χρή ς' ὁρᾶν;
<eur.  phoen. 714> ἐκτὸς τάφρων τῶνδ', ὡς μαχουμένους τάχα.
<eur.  phoen. 715> σμικρὸν τὸ πλῆθος τῆσδε γῆς, οἳ δ' ἄφθονοι.
<eur.  phoen. 716> ἐγᾦδα κείνους τοῖς λόγοις ὄντας θρασεῖς.
<eur.  phoen. 717> ἔχει τιν' ὄγκον τἄργος ̔Ελλήνων πάρα.
<eur.  phoen. 718> θάρσει: τάχ' αὐτῶν πεδίον ἐμπλήσω φόνου.
<eur.  phoen. 719> θέλοιμ' ἄν: ἀλλὰ τοῦθ' ὁρῶ πολλοῦ πόνου.
<eur.  phoen. 720> ὡς οὐ καθέξω τειχέων ἔσω στρατόν.
<eur.  phoen. 721> καὶ μὴν τὸ νικᾶν ἐστι πᾶν εὐβουλία.
<eur.  phoen. 722> βούλῃ τράπωμαι δῆθ' ὁδοὺς ἄλλας τινάς;
<eur.  phoen. 723> πάσας γε, πρὶν κίνδυνον εἰς ἅπαξ μολεῖν.
<eur.  phoen. 724> εἰ νυκτὸς αὐτοῖς προσβάλοιμεν ἐκ λόχου;
<eur.  phoen. 725> εἴπερ σφαλείς γε δεῦρο σωθήσῃ πάλιν.
<eur.  phoen. 726> ἴσον φέρει νύξ, τοῖς δὲ τολμῶσιν πλέον.
<eur.  phoen. 727> ἐνδυστυχῆσαι δεινὸν εὐφρόνης κνέφας.
<eur.  phoen. 728> ἀλλ' ἀμφὶ δεῖπνον οὖσι προσβάλω δόρυ;
<eur.  phoen. 729> ἔκπληξις ἂν γένοιτο: νικῆσαι δὲ δεῖ.
<eur.  phoen. 730> βαθύς γέ τοι Διρκαῖος ἀναχωρεῖν πόρος.
<eur.  phoen. 731> ἅπαν κάκιον τοῦ φυλάσσεσθαι καλῶς.
<eur.  phoen. 732> τί δ', εἰ καθιππεύσαιμεν ̓Αργείων στρατόν;
<eur.  phoen. 733> κἀκεῖ πέφρακται λαὸς ἅρμασιν πέριξ.
<eur.  phoen. 734> τί δῆτα δράσω; πολεμίοισι δῶ πόλιν;
<eur.  phoen. 735> μὴ δῆτα: βουλεύου δ', ἐπείπερ εἶ σοφός.
<eur.  phoen. 736> τίς οὖν πρόνοια γίγνεται σοφωτέρα;
<eur.  phoen. 737> ἕπτ' ἄνδρας αὐτοῖς φασιν, ὡς ἤκους' ἐγώ —
<eur.  phoen. 738> τί προστετάχθαι δρᾶν; τὸ γὰρ σθένος βραχύ.
<eur.  phoen. 739> † λόχων ἀνάσσειν † ἑπτὰ προσκεῖσθαι πύλαις.
<eur.  phoen. 740> τί δῆτα δρῶμεν; ἀπορίαν γὰρ οὐ μενῶ.
<eur.  phoen. 741> ἕπτ' ἄνδρας αὐτοῖς καὶ σὺ πρὸς πύλαις ἑλοῦ.
<eur.  phoen. 742> λόχων ἀνάσσειν ἢ μονοστόλου δορός;
<eur.  phoen. 743> λόχων, προκρίνας οἵπερ ἀλκιμώτατοι.
<eur.  phoen. 744> ξυνῆκ': ἀμύνειν τειχέων προσαμβάσεις.
<eur.  phoen. 745> καὶ ξυστρατήγους γ': εἷς δ' ἀνὴρ οὐ πάνθ' ὁρᾷ.
<eur.  phoen. 746> θάρσει προκρίνας ἢ φρενῶν εὐβουλίᾳ;
<eur.  phoen. 747> ἀμφότερον: ἀπολειφθὲν γὰρ οὐδὲν θάτερον.
<eur.  phoen. 748> ἔσται τάδ': ἐλθὼν ἑπτάπυργον ἐς πόλιν
<eur.  phoen. 749> τάξω λοχαγοὺς πρὸς πύλαισιν, ὡς λέγεις,
<eur.  phoen. 750> ἴσους ἴσοισι πολεμίοισιν ἀντιθείς.
<eur.  phoen. 751> ὄνομα δ' ἑκάστου διατριβὴ πολλὴ λέγειν,
<eur.  phoen. 752> ἐχθρῶν ὑπ' αὐτοῖς τείχεσιν καθημένων.
<eur.  phoen. 753> ἀλλ' εἶμ', ὅπως ἂν μὴ καταργῶμεν χέρα.
<eur.  phoen. 754> καί μοι γένοιτ' ἀδελφὸν ἀντήρη λαβεῖν
<eur.  phoen. 755> καὶ ξυσταθέντα διὰ μάχης ἑλεῖν δορί.
<eur.  phoen. 756> κτανεῖν θ', ὃς ἦλθε πατρίδα πορθήσων ἐμήν.
<eur.  phoen. 757> γάμους δ' ἀδελφῆς ̓Αντιγόνης παιδός τε σοῦ
<eur.  phoen. 758> Αἵμονος, ἐάν τι τῆς τύχης ἐγὼ σφαλῶ,
<eur.  phoen. 759> σοὶ χρὴ μέλεσθαι: τὴν δόσιν δ' ἐχέγγυον
<eur.  phoen. 760> τὴν πρόσθε ποιῶ νῦν ἐπ' ἐξόδοις ἐμαῖς.
<eur.  phoen. 761> μητρὸς δ' ἀδελφὸς εἶ: τί δεῖ μακρηγορεῖν;
<eur.  phoen. 762> τρέφ' ἀξίως νιν σοῦ τε τήν τ' ἐμὴν χάριν.
<eur.  phoen. 763> πατὴρ δ' ἐς αὑτὸν ἀμαθίαν ὀφλισκάνει,
<eur.  phoen. 764> ὄψιν τυφλώσας: οὐκ ἄγαν σφ' ἐπῄνεσα:
<eur.  phoen. 765> ἡμᾶς δ' ἀραῖσιν, ἢν τύχῃ, κατακτενεῖ.
<eur.  phoen. 766> ἓν δ' ἐστὶν ἡμῖν ἀργόν, εἴ τι θέσφατον
<eur.  phoen. 767> οἰωνόμαντις Τειρεσίας ἔχει φράσαι,
<eur.  phoen. 768> τοῦδ' ἐκπυθέσθαι ταῦτ': ἐγὼ δὲ παῖδα σὸν
<eur.  phoen. 769> Μενοικέα, σοῦ πατρὸς αὐτεπώνυμον,
<eur.  phoen. 770> λαβόντα πέμψω δεῦρο Τειρεσίαν, Κρέον:
<eur.  phoen. 771> σοὶ μὲν γὰρ ἡδὺς ἐς λόγους ἀφίξεται,
<eur.  phoen. 772> ἐγὼ δὲ τέχνην μαντικὴν ἐμεμψάμην
<eur.  phoen. 773> ἤδη πρὸς αὐτόν, ὥστε μοι μομφὰς ἔχειν.
<eur.  phoen. 774> πόλει δὲ καὶ σοὶ ταῦτ' ἐπισκήπτω, Κρέον:
<eur.  phoen. 775> ἤνπερ κρατήσῃ τἀμά, Πολυνείκους νέκυν
<eur.  phoen. 776> μήποτε ταφῆναι τῇδε Θηβαίᾳ χθονί,
<eur.  phoen. 777> θνῄσκειν δὲ τὸν θάψαντα, κἂν φίλων τις ᾖ.
<eur.  phoen. 778> σοὶ μὲν τάδ' εἶπον: προσπόλοις δ' ἐμοῖς λέγω:
<eur.  phoen. 779> ἐκφέρετε τεύχη πάνοπλά τ' ἀμφιβλήματα,
<eur.  phoen. 780> ὡς εἰς ἀγῶνα τὸν προκείμενον δορὸς
<eur.  phoen. 781> ὁρμώμεθ' ἤδη ξὺν δίκῃ νικηφόρῳ.
<eur.  phoen. 782> τῇ δ' Εὐλαβείᾳ, χρησιμωτάτῃ θεῶν,
<eur.  phoen. 783> προσευχόμεσθα τήνδε διασῷσαι πόλιν.
<eur.  phoen. 784> ὦ πολύμοχθος ̓́Αρης, τί ποθ' αἵματι
<eur.  phoen. 785> καὶ θανάτῳ κατέχῃ Βρομίου παράμουσος ἑορταῖς;
<eur.  phoen. 786> οὐκ ἐπὶ καλλιχόροις στεφάνοισι νεάνιδος ὥρας
<eur.  phoen. 787> βόστρυχον ἀμπετάσας λωτοῦ κατὰ πνεύματα μέλπῃ
<eur.  phoen. 788> μοῦσαν, ἐν ᾇ χάριτες χοροποιοί,
<eur.  phoen. 789> ἀλλὰ σὺν ὁπλοφόροις στρατὸν ̓Αργείων ἐπιπνεύσας
<eur.  phoen. 790> αἵματι Θήβας
<eur.  phoen. 791> κῶμον ἀναυλότατον προχορεύεις.
<eur.  phoen. 792> οὐδ' ὑπὸ θυρσομανεῖ νεβρίδων μέτα δίνᾳ,
<eur.  phoen. 793> ἅρμασι καὶ ψαλίων τετραβάμοσι μωνυχοπώλων
<eur.  phoen. 794> ἱππείαις ἐπὶ χεύμασι βαίνων
<eur.  phoen. 795> ̓Ισμηνοῖο θοάζεις, ̓Αργείοις ἐπιπνεύσας
<eur.  phoen. 795> Σπαρτῶν γένναν,
<eur.  phoen. 796> ἀσπιδοφέρμονα θίασον ἐνόπλιον,
<eur.  phoen. 797> ἀντίπαλον κατὰ λάινα τείχεα
<eur.  phoen. 798> χαλκῷ κοσμήσας.
<eur.  phoen. 799> ἦ δεινά τις ̓́Ερις θεός, ἃ τάδε
<eur.  phoen. 800> μήσατο πήματα γᾶς βασιλεῦσιν,
<eur.  phoen. 800> Λαβδακίδαις πολυμόχθοις.
<eur.  phoen. 801> ὦ ζαθέων πετάλων πολυθηρότα-
<eur.  phoen. 802> τον νάπος, ̓Αρτέμιδος χιονοτρόφον ὄμμα Κιθαιρών,
<eur.  phoen. 803> μήποτε τὸν θανάτῳ προτεθέντα, λόχευμ' ̓Ιοκάστας,
<eur.  phoen. 804> ὤφελες Οἰδιπόδαν θρέψαι, βρέφος ἔκβολον οἴκων,
<eur.  phoen. 805> χρυσοδέτοις περόναις ἐπίσαμον:
<eur.  phoen. 806> μηδὲ τὸ παρθένιον πτερόν, οὔρειον τέρας, ἐλθεῖν
<eur.  phoen. 807> πένθεα γαίας
<eur.  phoen. 808> Σφιγγὸς ἀμουσοτάταισι σὺν ᾠδαῖς,
<eur.  phoen. 809> ἅ ποτε Καδμογενῆ τετραβάμοσι χαλαῖς
<eur.  phoen. 810> τείχεσι χριμπτομένα φέρεν αἰθέρος εἰς ἄβατον φῶς
<eur.  phoen. 810> γένναν, ἃν ὁ κατὰ χθονὸς ̔́Αιδας
<eur.  phoen. 811> Καδμείοις ἐπιπέμπει: δυσδαίμων δ' ἔρις ἄλλα
<eur.  phoen. 812> θάλλει παίδων
<eur.  phoen. 813> Οἰδιπόδα κατὰ δώματα καὶ πόλιν.
<eur.  phoen. 814> οὐ γὰρ ὃ μὴ καλὸν οὔποτ' ἔφυ καλόν,
<eur.  phoen. 815> οὐδ' οἱ μὴ νόμιμοι
<eur.  phoen. 816> † παῖδες ματρὶ λόχευμα, μίασμα πατρός:
<eur.  phoen. 817> ἣ δὲ συναίμονος ἐς λέχος ἦλθεν. †
<eur.  phoen. 819> ἔτεκες, ὦ Γαῖ', ἔτεκές ποτε,
<eur.  phoen. 820> βάρβαρον ὡς ἀκοὰν ἐδάην ἐδάην ποτ' ἐν οἴκοις,
<eur.  phoen. 820> τὰν ἀπὸ θηροτρόφου φοινικολόφοιο δράκοντος
<eur.  phoen. 821> γένναν ὀδοντοφυῆ, Θήβαις κάλλιστον ὄνειδος:
<eur.  phoen. 822> ̔Αρμονίας δέ ποτ' εἰς ὑμεναίους
<eur.  phoen. 823> ἤλυθον οὐρανίδαι, φόρμιγγί τε τείχεα Θήβας
<eur.  phoen. 824> τᾶς ̓Αμφιονίας τε λύρας ὕπο πύργος ἀνέστα
<eur.  phoen. 825> διδύμων ποταμῶν πόρον ἀμφὶ μέσον,
<eur.  phoen. 826> Δίρκα χλοεροτρόφον ᾇ πεδίον
<eur.  phoen. 827> πρόπαρ ̓Ισμηνοῦ καταδεύει:
<eur.  phoen. 828> ̓Ιώ θ', ἁ κερόεσσα προμάτωρ,
<eur.  phoen. 829> Καδμείων βασιλῆας ἐγείνατο,
<eur.  phoen. 830> μυριάδας δ' ἀγαθῶν ἑτέροις ἑτέ-
<eur.  phoen. 831> ρας μεταμειβομένα πόλις ἅδ' ἐπ' ἄκροις ἕστακ'
<eur.  phoen. 832> ̓Αρηί̈οις στεφάνοισιν.
<eur.  phoen. 833> ἡγοῦ πάροιθε, θύγατερ: ὡς τυφλῷ ποδὶ
<eur.  phoen. 835> ὀφθαλμὸς εἶ σύ, ναυβάταισιν ἄστρον ὥς:
<eur.  phoen. 836> δεῦρ' ἐς τὸ λευρὸν πέδον ἴχνος τιθεῖς' ἐμόν,
<eur.  phoen. 837> πρόβαινε, μὴ σφαλῶμεν: ἀσθενὴς πατήρ:
<eur.  phoen. 838> κλήρους τέ μοι φύλασσε παρθένῳ χερί,
<eur.  phoen. 839> οὓς ἔλαβον οἰωνίσματ' ὀρνίθων μαθὼν
<eur.  phoen. 840> θάκοισιν ἐν ἱεροῖσιν, οὗ μαντεύομαι.
<eur.  phoen. 841> τέκνον Μενοικεῦ, παῖ Κρέοντος, εἰπέ μοι
<eur.  phoen. 842> πόση τις ἡ 'πίλοιπος ἄστεως ὁδὸς
<eur.  phoen. 843> πρὸς πατέρα τὸν σόν: ὡς ἐμὸν κάμνει γόνυ,
<eur.  phoen. 844> πυκνὴν δὲ βαίνων ἤλυσιν μόλις περῶ.
<eur.  phoen. 845> θάρσει: πέλας γάρ, Τειρεσία, φίλοισι σοῖς
<eur.  phoen. 846> ἐξώρμισαι σὸν πόδα: λαβοῦ δ' αὐτοῦ, τέκνον:
<eur.  phoen. 847> ὡς πᾶς' ἀπήνη πούς τε πρεσβύτου φιλεῖ
<eur.  phoen. 848> χειρὸς θυραίας ἀναμένειν κουφίσματα.
<eur.  phoen. 849> εἶἑν, πάρεσμεν: τί με καλεῖς σπουδῇ, Κρέον;
<eur.  phoen. 850> οὔπω λελήσμεθ': ἀλλὰ σύλλεξαι σθένος
<eur.  phoen. 851> καὶ πνεῦμ' ἄθροισον, αἶπος ἐκβαλὼν ὁδοῦ.
<eur.  phoen. 852> κόπῳ παρεῖμαι γοῦν ̓Ερεχθειδῶν ἄπο
<eur.  phoen. 853> δεῦρ' ἐκκομισθεὶς τῆς πάροιθεν ἡμέρας:
<eur.  phoen. 854> κἀκεῖ γὰρ ἦν τις πόλεμος Εὐμόλπου δορός,
<eur.  phoen. 855> οὗ καλλινίκους Κεκροπίδας ἔθηκ' ἐγώ:
<eur.  phoen. 856> καὶ τόνδε χρυσοῦν στέφανον, ὡς ὁρᾷς, ἔχω
<eur.  phoen. 857> λαβὼν ἀπαρχὰς πολεμίων σκυλευμάτων.
<eur.  phoen. 858> οἰωνὸν ἐθέμην καλλίνικα σὰ στέφη:
<eur.  phoen. 859> ἐν γὰρ κλύδωνι κείμεθ', ὥσπερ οἶσθα σύ,
<eur.  phoen. 860> δορὸς Δαναϊδῶν, καὶ μέγας Θήβαις ἀγών.
<eur.  phoen. 861> βασιλεὺς μὲν οὖν βέβηκε κοσμηθεὶς ὅπλοις
<eur.  phoen. 862> ἤδη πρὸς ἀλκὴν ̓Ετεοκλῆς Μυκηνίδα:
<eur.  phoen. 863> ἐμοὶ δ' ἐπέσταλκ' ἐκμαθεῖν σέθεν πάρα,
<eur.  phoen. 864> τί δρῶντες ἂν μάλιστα σώσαιμεν πόλιν.
<eur.  phoen. 865> ̓Ετεοκλέους μὲν οὕνεκ' ἂν κλῄσας στόμα
<eur.  phoen. 866> χρησμοὺς ἐπέσχον: σοὶ δ', ἐπεὶ χρῄζεις μαθεῖν,
<eur.  phoen. 867> λέξω. νοσεῖ γὰρ ἥδε γῆ πάλαι, Κρέον,
<eur.  phoen. 868> ἐξ οὗ 'τεκνώθη Λάιος βίᾳ θεῶν
<eur.  phoen. 869> πόσιν τ' ἔφυσε μητρὶ μέλεον Οἰδίπουν:
<eur.  phoen. 870> αἵ θ' αἱματωποὶ δεργμάτων διαφθοραὶ
<eur.  phoen. 871> θεῶν σόφισμα κἀπίδειξις ̔Ελλάδι.
<eur.  phoen. 872> ἃ συγκαλύψαι παῖδες Οἰδίπου χρόνῳ
<eur.  phoen. 873> χρῄζοντες, ὡς δὴ θεοὺς ὑπεκδραμούμενοι,
<eur.  phoen. 874> ἥμαρτον ἀμαθῶς: οὔτε γὰρ γέρα πατρὶ
<eur.  phoen. 875> οὔτ' ἔξοδον διδόντες, ἄνδρα δυστυχῆ
<eur.  phoen. 876> ἐξηγρίωσαν: ἐκ δ' ἔπνευς' αὐτοῖς ἀρὰς
<eur.  phoen. 877> δεινάς, νοσῶν τε καὶ πρὸς ἠτιμασμένος.
<eur.  phoen. 878> ἁγὼ τί οὐ δρῶν, ποῖα δ' οὐ λέγων ἔπη
<eur.  phoen. 879> ἐς ἔχθος ἦλθον παισὶ τοῖσιν Οἰδίπου;
<eur.  phoen. 880> ἐγγὺς δὲ θάνατος αὐτόχειρ αὐτοῖς, Κρέον:
<eur.  phoen. 881> πολλοὶ δὲ νεκροὶ περὶ νεκροῖς πεπτωκότες
<eur.  phoen. 882> ̓Αργεῖα καὶ Καδμεῖα μείξαντες βέλη
<eur.  phoen. 883> πικροὺς γόους δώσουσι Θηβαίᾳ χθονί.
<eur.  phoen. 884> σύ τ' ὦ τάλαινα συγκατασκάπτῃ πόλι,
<eur.  phoen. 885> εἰ μὴ λόγοισι τοῖς ἐμοῖς τὶς πείσεται.
<eur.  phoen. 886> ἐκεῖνο μὲν γὰρ πρῶτον ἦν, τῶν Οἰδίπου
<eur.  phoen. 887> μηδένα πολίτην μηδ' ἄνακτ' εἶναι χθονός,
<eur.  phoen. 888> ὡς δαιμονῶντας κἀνατρέψοντας πόλιν.
<eur.  phoen. 889> ἐπεὶ δὲ κρεῖσσον τὸ κακόν ἐστι τἀγαθοῦ,
<eur.  phoen. 890> μί' ἔστιν ἄλλη μηχανὴ σωτηρίας.
<eur.  phoen. 891> ἀλλ' — οὐ γὰρ εἰπεῖν οὔτ' ἐμοὶ τόδ' ἀσφαλὲς
<eur.  phoen. 892> πικρόν τε τοῖσι τὴν τύχην κεκτημένοις
<eur.  phoen. 893> πόλει παρασχεῖν φάρμακον σωτηρίας —
<eur.  phoen. 894> ἄπειμι. χαίρεθ': εἷς γὰρ ὢν πολλῶν μέτα
<eur.  phoen. 895> τὸ μέλλον, εἰ χρή, πείσομαι: τί γὰρ πάθω;
<eur.  phoen. 896> ἐπίσχες αὐτοῦ, πρέσβυ.    μὴ 'πιλαμβάνου.
<eur.  phoen. 897> μεῖνον, τί φεύγεις;    ἡ τύχη ς', ἀλλ' οὐκ ἐγώ.
<eur.  phoen. 898> φράσον πολίταις καὶ πόλει σωτηρίαν.
<eur.  phoen. 899> βούλῃ σὺ μέντοι κοὐχὶ βουλήσῃ τάχα.
<eur.  phoen. 900> καὶ πῶς πατρῴαν γαῖαν οὐ σῷσαι θέλω;
<eur.  phoen. 901> θέλεις ἀκοῦσαι δῆτα καὶ σπουδὴν ἔχεις;
<eur.  phoen. 902> ἐς γὰρ τί μᾶλλον δεῖ προθυμίαν ἔχειν;
<eur.  phoen. 903> κλύοις ἂν ἤδη τῶν ἐμῶν θεσπισμάτων.
<eur.  phoen. 904> πρῶτον δ' ἐκεῖνο βούλομαι σαφῶς μαθεῖν,
<eur.  phoen. 905> ποῦ 'στιν Μενοικεύς, ὅς με δεῦρ' ἐπήγαγεν;
<eur.  phoen. 906> ὅδ' οὐ μακρὰν ἄπεστι, πλησίον δὲ σοῦ.
<eur.  phoen. 907> ἀπελθέτω νυν θεσφάτων ἐμῶν ἑκάς.
<eur.  phoen. 908> ἐμὸς πεφυκὼς παῖς ἃ δεῖ σιγήσεται.
<eur.  phoen. 909> βούλῃ παρόντος δῆτά σοι τούτου φράσω;
<eur.  phoen. 910> κλύων γὰρ ἂν τέρποιτο τῆς σωτηρίας.
<eur.  phoen. 911> ἄκουε δή νυν θεσφάτων ἐμῶν ὁδόν:
<eur.  phoen. 912> ἃ δρῶντες ἂν σώσαιτε Καδμείων πόλιν
<eur.  phoen. 913> σφάξαι Μενοικέα τόνδε δεῖ ς' ὑπὲρ πάτρας,
<eur.  phoen. 914> σὸν παῖδ', ἐπειδὴ τὴν τύχην αὐτὸς καλεῖς.
<eur.  phoen. 915> τί φῄς; τίν' εἶπας τόνδε μῦθον, ὦ γέρον;
<eur.  phoen. 916> ἅπερ πέφυκε, ταῦτα κἀνάγκη σὲ δρᾶν.
<eur.  phoen. 917> ὦ πολλὰ λέξας ἐν βραχεῖ χρόνῳ κακά.
<eur.  phoen. 918> σοί γ', ἀλλὰ πατρίδι μεγάλα καὶ σωτήρια.
<eur.  phoen. 919> οὐκ ἔκλυον, οὐκ ἤκουσα: χαιρέτω πόλις.
<eur.  phoen. 920> ἁνὴρ ὅδ' οὐκέθ' αὑτός: ἐκνεύει πάλιν.
<eur.  phoen. 921> χαίρων ἴθ': οὐ γὰρ σῶν με δεῖ μαντευμάτων.
<eur.  phoen. 922> ἀπόλωλεν ἡ ἀλήθει', ἐπεὶ σὺ δυστυχεῖς;
<eur.  phoen. 923> ὦ πρός σε γονάτων καὶ γερασμίου τριχὸς —
<eur.  phoen. 924> τί προσπίτνεις με; δυσφύλακτ' αἰτῇ κακά.
<eur.  phoen. 925> σίγα: πόλει δὲ τούσδε μὴ λέξῃς λόγους.
<eur.  phoen. 926> ἀδικεῖν κελεύεις μ': οὐ σιωπήσαιμεν ἄν.
<eur.  phoen. 927> τί δή με δράσεις; παῖδά μου κατακτενεῖς;
<eur.  phoen. 928> ἄλλοις μελήσει ταῦτ', ἐμοὶ δ' εἰρήσεται.
<eur.  phoen. 929> ἐκ τοῦ δ' ἐμοὶ τόδ' ἦλθε καὶ τέκνῳ κακόν;
<eur.  phoen. 930> ὀρθῶς μ' ἐρωτᾷς κεἰς ἀγῶν' ἔρχῃ λόγων.
<eur.  phoen. 931> δεῖ τόνδε θαλάμαις, οὗ δράκων ὁ γηγενὴς
<eur.  phoen. 932> ἐγένετο Δίρκης ναμάτων ἐπίσκοπος,
<eur.  phoen. 933> σφαγέντα φόνιον αἷμα γῇ δοῦναι χοὰς
<eur.  phoen. 934> Κάδμου, παλαιῶν ̓́Αρεος ἐκ μηνιμάτων,
<eur.  phoen. 935> ὃς γηγενεῖ δράκοντι τιμωρεῖ φόνον.
<eur.  phoen. 936> καὶ ταῦτα δρῶντες σύμμαχον κτήσεσθ' ̓́Αρη.
<eur.  phoen. 937> χθὼν δ' ἀντὶ καρποῦ καρπὸν ἀντί θ' αἵματος
<eur.  phoen. 938> αἷμ' ἢν λάβῃ βρότειον, ἕξετ' εὐμενῆ
<eur.  phoen. 939> γῆν, ἥ ποθ' ἡμῖν χρυσοπήληκα στάχυν
<eur.  phoen. 940> σπαρτῶν ἀνῆκεν: ἐκ γένους δὲ δεῖ θανεῖν
<eur.  phoen. 941> τοῦδ', ὃς δράκοντος γένυος ἐκπέφυκε παῖς.
<eur.  phoen. 942> σὺ δ' ἐνθάδ' ἡμῖν λοιπὸς εἶ σπαρτῶν γένους
<eur.  phoen. 943> ἀκέραιος, ἔκ τε μητρὸς ἀρσένων τ' ἄπο,
<eur.  phoen. 944> οἱ σοί τε παῖδες. Αἵμονος μὲν οὖν γάμοι
<eur.  phoen. 945> σφαγὰς ἀπείργους'. οὐ γάρ ἐστιν ᾔθεος:
<eur.  phoen. 946> κεἰ μὴ γὰρ εὐνῆς ἥψατ', ἀλλ' ἔχει λέχος.
<eur.  phoen. 947> οὗτος δὲ πῶλος τῇδ' ἀνειμένος πόλει
<eur.  phoen. 948> θανὼν πατρῴαν γαῖαν ἐκσώσειεν ἄν.
<eur.  phoen. 949> πικρὸν δ' ̓Αδράστῳ νόστον ̓Αργείοισί τε
<eur.  phoen. 950> θήσει, μέλαιναν κῆρ' ἐπ' ὄμμασιν βαλών,
<eur.  phoen. 951> κλεινάς τε Θήβας. τοῖνδ' ἑλοῦ δυοῖν πότμοιν
<eur.  phoen. 952> τὸν ἕτερον: ἢ γὰρ παῖδα σῷσον ἢ πόλιν.
<eur.  phoen. 953> τὰ μὲν παρ' ἡμῶν πάντ' ἔχεις: ἡγοῦ, τέκνον,
<eur.  phoen. 954> πρὸς οἶκον. ὅστις δ' ἐμπύρῳ χρῆται τέχνῃ,
<eur.  phoen. 955> μάταιος: ἢν μὲν ἐχθρὰ σημήνας τύχῃ,
<eur.  phoen. 956> πικρὸς καθέστηχ' οἷς ἂν οἰωνοσκοπῇ:
<eur.  phoen. 957> ψευδῆ δ' ὑπ' οἴκτου τοῖσι χρωμένοις λέγων
<eur.  phoen. 958> ἀδικεῖ τὰ τῶν θεῶν. Φοῖβον ἀνθρώποις μόνον
<eur.  phoen. 959> χρῆν θεσπιῳδεῖν, ὃς δέδοικεν οὐδένα.
<eur.  phoen. 960> Κρέον, τί σιγᾷς γῆρυν ἄφθογγον σχάσας;
<eur.  phoen. 961> κἀμοὶ γὰρ οὐδὲν ἧσσον ἔκπληξις πάρα.
<eur.  phoen. 962> τί δ' ἄν τις εἴποι; δῆλον οἵ γ' ἐμοὶ λόγοι.
<eur.  phoen. 963> ἐγὼ γὰρ οὔποτ' ἐς τόδ' εἶμι συμφορᾶς,
<eur.  phoen. 964> ὥστε σφαγέντα παῖδα προσθεῖναι πόλει.
<eur.  phoen. 965> πᾶσιν γὰρ ἀνθρώποισι φιλότεκνος βίος,
<eur.  phoen. 966> οὐδ' ἂν τὸν αὑτοῦ παῖδά τις δοίη κτανεῖν.
<eur.  phoen. 967> μή μ' εὐλογείτω τἀμά τις κτείνων τέκνα.
<eur.  phoen. 968> αὐτὸς δ' — ἐν ὡραίῳ γὰρ ἕσταμεν βίου —
<eur.  phoen. 969> θνῄσκειν ἕτοιμος πατρίδος ἐκλυτήριον.
<eur.  phoen. 970> ἀλλ' εἶα, τέκνον, πρὶν μαθεῖν πᾶσαν πόλιν,
<eur.  phoen. 971> ἀκόλαστ' ἐάσας μάντεων θεσπίσματα,
<eur.  phoen. 972> φεῦγ' ὡς τάχιστα τῆσδ' ἀπαλλαχθεὶς χθονός:
<eur.  phoen. 973> λέξει γὰρ ἀρχαῖς καὶ στρατηλάταις τάδε,
<eur.  phoen. 974> πύλας ἐφ' ἑπτὰ καὶ λοχαγέτας μολών:
<eur.  phoen. 975> κἂν μὲν φθάσωμεν, ἔστι σοι σωτηρία:
<eur.  phoen. 976> ἢν δ' ὑστερήσῃς, οἰχόμεσθα, κατθανῇ.
<eur.  phoen. 977> ποῖ δῆτα φεύγω; τίνα πόλιν; τίνα ξένων;
<eur.  phoen. 978> ὅπου χθονὸς τῆσδ' ἐκποδὼν μάλιστ' ἔσῃ.
<eur.  phoen. 979> οὐκοῦν σὲ φράζειν εἰκός, ἐκπονεῖν δ' ἐμέ.
<eur.  phoen. 980> Δελφοὺς περάσας —    ποῖ με χρή, πάτερ, μολεῖν;
<eur.  phoen. 981> Αἰτωλίδ' ἐς γῆν.    ἐκ δὲ τῆσδε ποῖ περῶ;
<eur.  phoen. 982> Θεσπρωτὸν οὖδας.    σεμνὰ Δωδώνης βάθρα;
<eur.  phoen. 983> ἔγνως.    τί δὴ τόδ' ἔρυμά μοι γενήσεται;
<eur.  phoen. 984> πόμπιμος ὁ δαίμων.    χρημάτων δὲ τίς πόρος;
<eur.  phoen. 985> ἐγὼ πορεύσω χρυσόν.    εὖ λέγεις, πάτερ.
<eur.  phoen. 986> χώρει νυν: ὡς σὴν πρὸς κασιγνήτην μολών,
<eur.  phoen. 987> ἧς πρῶτα μαστὸν εἵλκυς', ̓Ιοκάστην λέγω,
<eur.  phoen. 988> μητρὸς στερηθεὶς ὀρφανός τ' ἀποζυγείς —
<eur.  phoen. 989> προσηγορήσων εἶμι καὶ σῴσων βίον.
<eur.  phoen. 990> ἀλλ' εἶα, χώρει: μὴ τὸ σὸν κωλυέτω. —
<eur.  phoen. 991> γυναῖκες, ὡς εὖ πατρὸς ἐξεῖλον φόβον,
<eur.  phoen. 992> κλέψας λόγοισιν, ὥσθ' ἃ βούλομαι τυχεῖν:
<eur.  phoen. 993> ὅς μ' ἐκκομίζει, πόλιν ἀποστερῶν τύχης,
<eur.  phoen. 994> καὶ δειλίᾳ δίδωσι. καὶ συγγνωστὰ μὲν
<eur.  phoen. 995> γέροντι, τοὐμὸν δ' οὐχὶ συγγνώμην ἔχει,
<eur.  phoen. 996> προδότην γενέσθαι πατρίδος ἥ μ' ἐγείνατο.
<eur.  phoen. 997> ὡς οὖν ἂν εἰδῆτ', εἶμι καὶ σῴσω πόλιν
<eur.  phoen. 998> ψυχήν τε δώσω τῆσδ' ὑπερθανεῖν χθονός.
<eur.  phoen. 999> αἰσχρὸν γάρ: οἱ μὲν θεσφάτων ἐλεύθεροι
<eur.  phoen. 1000> κοὐκ εἰς ἀνάγκην δαιμόνων ἀφιγμένοι
<eur.  phoen. 1001> στάντες παρ' ἀσπίδ' οὐκ ὀκνήσουσιν θανεῖν,
<eur.  phoen. 1002> πύργων πάροιθε μαχόμενοι πάτρας ὕπερ:
<eur.  phoen. 1003> ἐγὼ δέ, πατέρα καὶ κασίγνητον προδοὺς
<eur.  phoen. 1004> πόλιν τ' ἐμαυτοῦ, δειλὸς ὣς ἔξω χθονὸς
<eur.  phoen. 1005> ἄπειμ': ὅπου δ' ἂν ζῶ, κακὸς φανήσομαι.
<eur.  phoen. 1006> μὰ τὸν μετ' ἄστρων Ζῆν' ̓́Αρη τε φοίνιον,
<eur.  phoen. 1007> ὃς τοὺς ὑπερτείλαντας ἐκ γαίας ποτὲ
<eur.  phoen. 1008> Σπαρτοὺς ἄνακτας τῆσδε γῆς ἱδρύσατο.
<eur.  phoen. 1009> ἀλλ' εἶμι καὶ στὰς ἐξ ἐπάλξεων ἄκρων
<eur.  phoen. 1010> σφάξας ἐμαυτὸν σηκὸν ἐς μελαμβαθῆ
<eur.  phoen. 1011> δράκοντος, ἔνθ' ὁ μάντις ἐξηγήσατο,
<eur.  phoen. 1012> ἐλευθερώσω γαῖαν: εἴρηται λόγος.
<eur.  phoen. 1013> στείχω δέ, θανάτου δῶρον οὐκ αἰσχρὸν πόλει
<eur.  phoen. 1014> δώσων, νόσου δὲ τήνδ' ἀπαλλάξω χθόνα.
<eur.  phoen. 1015> εἰ γὰρ λαβὼν ἕκαστος ὅ τι δύναιτό τις
<eur.  phoen. 1016> χρηστὸν διέλθοι τοῦτο κἀς κοινὸν φέροι
<eur.  phoen. 1017> πατρίδι, κακῶν ἂν αἱ πόλεις ἐλασσόνων
<eur.  phoen. 1018> πειρώμεναι τὸ λοιπὸν εὐτυχοῖεν ἄν.
<eur.  phoen. 1019> ἔβας ἔβας,
<eur.  phoen. 1020> ὦ πτεροῦσσα, γᾶς λόχευμα
<eur.  phoen. 1020> νερτέρου τ' ̓Εχίδνας,
<eur.  phoen. 1021> Καδμείων ἁρπαγά,
<eur.  phoen. 1022> πολύφθορος πολύστονος
<eur.  phoen. 1023> μειξοπάρθενος,
<eur.  phoen. 1024> δάιον τέρας,
<eur.  phoen. 1025> φοιτάσι πτεροῖς
<eur.  phoen. 1025> χαλαῖσί τ' ὠμοσίτοις:
<eur.  phoen. 1026> Διρκαίων ἅ ποτ' ἐκ
<eur.  phoen. 1027> τόπων νέους πεδαίρους'
<eur.  phoen. 1028> ἄλυρον ἀμφὶ μοῦσαν
<eur.  phoen. 1029> ὀλομέναν τ' ̓Ερινὺν
<eur.  phoen. 1030> ἔφερες ἔφερες ἄχεα πατρίδι
<eur.  phoen. 1031> φόνια: φόνιος ἐκ θεῶν
<eur.  phoen. 1032> ὃς τάδ' ἦν ὁ πράξας.
<eur.  phoen. 1033> ἰάλεμοι δὲ ματέρων,
<eur.  phoen. 1034> ἰάλεμοι δὲ παρθένων
<eur.  phoen. 1035> ἐστέναζον οἴκοις:
<eur.  phoen. 1036> ἰηιήιον βοάν,
<eur.  phoen. 1037> ἰηιήιον μέλος,
<eur.  phoen. 1038> ἄλλος ἄλλ' ἐπωτότυζε
<eur.  phoen. 1039> διαδοχαῖς ἀνὰ πτόλιν.
<eur.  phoen. 1040> βροντᾷ δὲ στεναγμὸς
<eur.  phoen. 1040> ἀχά τ' ἦν ὅμοιος,
<eur.  phoen. 1041> ὁπότε πόλεος ἀφανίσειεν
<eur.  phoen. 1042> ἁ πτεροῦσσα παρθένος τιν' ἀνδρῶν.
<eur.  phoen. 1043> χρόνῳ δ' ἔβα
<eur.  phoen. 1044> Πυθίαις ἀποστολαῖσιν
<eur.  phoen. 1045> Οἰδίπους ὁ τλάμων
<eur.  phoen. 1045> Θηβαίαν τάνδε γᾶν
<eur.  phoen. 1046> τότ' ἀσμένοις, πάλιν δ' ἄχη:
<eur.  phoen. 1047> ματρὶ γὰρ γάμους
<eur.  phoen. 1048> δυσγάμους τάλας
<eur.  phoen. 1049> καλλίνικος ὢν
<eur.  phoen. 1050> αἰνιγμάτων συνάπτει,
<eur.  phoen. 1050> μιαίνει δὲ πτόλιν:
<eur.  phoen. 1051> δι' αἱμάτων δ' ἀμείβει
<eur.  phoen. 1052> μυσαρὸν εἰς ἀγῶνα
<eur.  phoen. 1053> καταβαλὼν ἀραῖσι
<eur.  phoen. 1054> τέκεα μέλεος. ἀγάμεθ' ἀγάμεθ',
<eur.  phoen. 1055> ὃς ἐπὶ θάνατον οἴχεται
<eur.  phoen. 1056> γᾶς ὑπὲρ πατρῴας,
<eur.  phoen. 1057> Κρέοντι μὲν λιπὼν γόους,
<eur.  phoen. 1058> τὰ δ' ἑπτάπυργα κλῇθρα γᾶς
<eur.  phoen. 1059> καλλίνικα θήσων.
<eur.  phoen. 1060> γενοίμεθ' ὧδε ματέρες
<eur.  phoen. 1061> γενοίμεθ' εὔτεκνοι, φίλα
<eur.  phoen. 1062> Παλλάς, ἃ δράκοντος αἷμα
<eur.  phoen. 1063> λιθόβολον κατειργάσω,
<eur.  phoen. 1064> Καδμείαν μέριμναν
<eur.  phoen. 1065> ὁρμήσας' ἐπ' ἔργον,
<eur.  phoen. 1065> ὅθεν ἐπέσυτο τάνδε γαῖαν
<eur.  phoen. 1066> ἁρπαγαῖσι δαιμόνων τις ἄτα.
<eur.  phoen. 1067> ὠή, τίς ἐν πύλαισι δωμάτων κυρεῖ;
<eur.  phoen. 1068> ἀνοίγετ': ἐκπορεύετ' ̓Ιοκάστην δόμων.
<eur.  phoen. 1069> ὠὴ μάλ' αὖθις: διὰ μακροῦ μέν, ἀλλ' ὅμως
<eur.  phoen. 1070> ἔξελθ', ἄκουσον, Οἰδίπου κλεινὴ δάμαρ,
<eur.  phoen. 1071> λήξας' ὀδυρμῶν πενθίμων τε δακρύων.
<eur.  phoen. 1072> ὦ φίλτατ', οὔ που ξυμφορὰν ἥκεις φέρων
<eur.  phoen. 1073> ̓Ετεοκλέους θανόντος, οὗ παρ' ἀσπίδα
<eur.  phoen. 1074> βέβηκας αἰεὶ πολεμίων εἴργων βέλη;
<eur.  phoen. 1075> τί μοί ποθ' ἥκεις καινὸν ἀγγελῶν ἔπος;
<eur.  phoen. 1076> τέθνηκεν ἢ ζῇ παῖς ἐμός; σήμαινέ μοι.
<eur.  phoen. 1077> ζῇ, μὴ τρέσῃς τόδ', ὥς ς' ἀπαλλάξω φόβου.
<eur.  phoen. 1078> τί δ'; ἑπτάπυργοι πῶς ἔχουσι περιβολαί;
<eur.  phoen. 1079> ἑστᾶς' ἄθραυστοι, κοὐκ ἀνήρπασται πόλις.
<eur.  phoen. 1080> ἦλθον δὲ πρὸς κίνδυνον ̓Αργείου δορός;
<eur.  phoen. 1081> ἀκμήν γ' ἐπ' αὐτήν: ἀλλ' ὁ Καδμείων ̓́Αρης
<eur.  phoen. 1082> κρείσσων κατέστη τοῦ Μυκηναίου δορός.
<eur.  phoen. 1083> ἓν εἰπὲ πρὸς θεῶν, εἴ τι Πολυνείκους πέρι
<eur.  phoen. 1084> οἶσθ': ὡς μέλει μοι καὶ τόδ', εἰ λεύσσει φάος.
<eur.  phoen. 1085> ζῇ σοι ξυνωρὶς ἐς τόδ' ἡμέρας τέκνων.
<eur.  phoen. 1086> εὐδαιμονοίης. πῶς γὰρ ̓Αργείων δόρυ
<eur.  phoen. 1087> πυλῶν ἀπεστήσασθε πυργηρούμενοι;
<eur.  phoen. 1088> λέξον, γέροντα τυφλὸν ὡς κατὰ στέγας
<eur.  phoen. 1089> ἐλθοῦσα τέρψω, τῆσδε γῆς σεσῳσμένης.
<eur.  phoen. 1090> ἐπεὶ Κρέοντος παῖς ὁ γῆς ὑπερθανὼν
<eur.  phoen. 1091> πύργων ἐπ' ἄκρων στὰς μελάνδετον ξίφος
<eur.  phoen. 1092> λαιμῶν διῆκε τῇδε γῇ σωτήριον,
<eur.  phoen. 1093> λόχους ἔνειμεν ἑπτὰ καὶ λοχαγέτας
<eur.  phoen. 1094> πύλας ἐφ' ἑπτά, φύλακας ̓Αργείου δορός,
<eur.  phoen. 1095> σὸς παῖς, ἐφέδρους δ' ἱππότας μὲν ἱππόταις
<eur.  phoen. 1096> ἔταξ', ὁπλίτας δ' ἀσπιδηφόροις ἔπι,
<eur.  phoen. 1097> ὡς τῷ νοσοῦντι τειχέων εἴη δορὸς
<eur.  phoen. 1098> ἀλκὴ δι' ὀλίγου. περγάμων δ' ἀπ' ὀρθίων
<eur.  phoen. 1099> λεύκασπιν εἰσορῶμεν ̓Αργείων στρατὸν
<eur.  phoen. 1100> Τευμησὸν ἐκλιπόντα, καὶ τάφρου πέλας
<eur.  phoen. 1101> δρόμῳ ξυνῆψαν ἄστυ Καδμείας χθονός.
<eur.  phoen. 1102> παιὰν δὲ καὶ σάλπιγγες ἐκελάδουν ὁμοῦ
<eur.  phoen. 1103> ἐκεῖθεν ἔκ τε τειχέων ἡμῶν πάρα.
<eur.  phoen. 1104> καὶ πρῶτα μὲν προσῆγε Νηίταις πύλαις
<eur.  phoen. 1105> λόχον πυκναῖσιν ἀσπίσιν πεφρικότα
<eur.  phoen. 1106> ὁ τῆς κυναγοῦ Παρθενοπαῖος ἔκγονος,
<eur.  phoen. 1107> ἐπίσημ' ἔχων οἰκεῖον ἐν μέσῳ σάκει,
<eur.  phoen. 1108> ἑκηβόλοις τόξοισιν ̓Αταλάντην κάπρον
<eur.  phoen. 1109> χειρουμένην Αἰτωλόν. ἐς δὲ Προιτίδας
<eur.  phoen. 1110> πύλας ἐχώρει σφάγι' ἔχων ἐφ' ἅρματι
<eur.  phoen. 1111> ὁ μάντις ̓Αμφιάραος, οὐ σημεῖ' ἔχων
<eur.  phoen. 1112> ὑβρισμέν', ἀλλὰ σωφρόνως ἄσημ' ὅπλα.
<eur.  phoen. 1113> ̓Ωγύγια δ' ἐς πυλώμαθ' ̔Ιππομέδων ἄναξ
<eur.  phoen. 1114> ἔστειχ' ἔχων σημεῖον ἐν μέσῳ σάκει
<eur.  phoen. 1115> στικτοῖς Πανόπτην ὄμμασιν δεδορκότα,
<eur.  phoen. 1116> τὰ μὲν σὺν ἄστρων ἐπιτολαῖσιν ὄμματα
<eur.  phoen. 1117> βλέποντα, τὰ δὲ κρύπτοντα δυνόντων μέτα,
<eur.  phoen. 1118> ὡς ὕστερον θανόντος εἰσορᾶν παρῆν.
<eur.  phoen. 1119> ̔Ομολωίσιν δὲ τάξιν εἶχε πρὸς πύλαις
<eur.  phoen. 1120> Τυδεύς, λέοντος δέρος ἔχων ἐπ' ἀσπίδι
<eur.  phoen. 1121> χαίτῃ πεφρικός: δεξιᾷ δὲ λαμπάδα
<eur.  phoen. 1122> Τιτὰν Προμηθεὺς ἔφερεν ὡς πρήσων πόλιν.
<eur.  phoen. 1123> ὁ σὸς δὲ Κρηναίαισι Πολυνείκης πύλαις
<eur.  phoen. 1124> ̓́Αρη προσῆγε: Ποτνιάδες δ' ἐπ' ἀσπίδι
<eur.  phoen. 1125> ἐπίσημα πῶλοι δρομάδες ἐσκίρτων φόβῳ,
<eur.  phoen. 1126> εὖ πως στρόφιγξιν ἔνδοθεν κυκλούμεναι
<eur.  phoen. 1127> πόρπαχ' ὑπ' αὐτόν, ὥστε μαίνεσθαι δοκεῖν.
<eur.  phoen. 1128> ὁ δ' οὐκ ἔλασσον ̓́Αρεος ἐς μάχην φρονῶν
<eur.  phoen. 1129> Καπανεὺς προσῆγε λόχον ἐπ' ̓Ηλέκτραις πύλαις:
<eur.  phoen. 1130> σιδηρονώτοις δ' ἀσπίδος τύποις ἐπῆν
<eur.  phoen. 1131> γίγας ἐπ' ὤμοις γηγενὴς ὅλην πόλιν
<eur.  phoen. 1132> φέρων μοχλοῖσιν ἐξανασπάσας βάθρων,
<eur.  phoen. 1133> ὑπόνοιαν ἡμῖν οἷα πείσεται πόλις.
<eur.  phoen. 1134> ταῖς δ' ἑβδόμαις ̓́Αδραστος ἐν πύλαισιν ἦν,
<eur.  phoen. 1135> ἑκατὸν ἐχίδναις ἀσπίδ' ἐκπληρῶν γραφῇ,
<eur.  phoen. 1136> ὕδρας ἔχων λαιοῖσιν ἐν βραχίοσιν
<eur.  phoen. 1137> ̓Αργεῖον αὔχημ': ἐκ δὲ τειχέων μέσων
<eur.  phoen. 1138> δράκοντες ἔφερον τέκνα Καδμείων γνάθοις.
<eur.  phoen. 1139> παρῆν δ' ἑκάστου τῶνδέ μοι θεάματα
<eur.  phoen. 1140> ξύνθημα παρφέροντι ποιμέσιν λόχων.
<eur.  phoen. 1141> καὶ πρῶτα μὲν τόξοισι καὶ μεσαγκύλοις
<eur.  phoen. 1142> ἐμαρνάμεσθα σφενδόναις θ' ἑκηβόλοις
<eur.  phoen. 1143> πετρῶν τ' ἀραγμοῖς: ὡς δ' ἐνικῶμεν μάχῃ,
<eur.  phoen. 1144> ἔκλαγξε Τυδεὺς καὶ σὸς ἐξαίφνης γόνος:
<eur.  phoen. 1145> ὦ τέκνα Δαναῶν, πρὶν κατεξάνθαι βολαῖς,
<eur.  phoen. 1146> τί μέλλετ' ἄρδην πάντες ἐμπίπτειν πύλαις,
<eur.  phoen. 1147> γυμνῆτες ἱππῆς ἁρμάτων τ' ἐπιστάται;
<eur.  phoen. 1148> ἠχῆς δ' ὅπως ἤκουσαν, οὔτις ἀργὸς ἦν:
<eur.  phoen. 1149> πολλοὶ δ' ἔπιπτον κρᾶτας αἱματούμενοι,
<eur.  phoen. 1150> ἡμῶν τ' ἐς οὖδας εἶδες ἂν πρὸ τειχέων
<eur.  phoen. 1151> πυκνοὺς κυβιστητῆρας ἐκπεπνευκότας:
<eur.  phoen. 1152> ξηρὰν δ' ἔδευον γαῖαν αἵματος ῥοαῖς.
<eur.  phoen. 1153> ὁ δ' ̓Αρκάς, οὐκ ̓Αργεῖος, ̓Αταλάντης γόνος
<eur.  phoen. 1154> τυφὼς πύλαισιν ὥς τις ἐμπεσὼν βοᾷ
<eur.  phoen. 1155> πῦρ καὶ δικέλλας, ὡς κατασκάψων πόλιν:
<eur.  phoen. 1156> ἀλλ' ἔσχε μαργῶντ' αὐτὸν ἐναλίου θεοῦ
<eur.  phoen. 1157> Περικλύμενος παῖς λᾶαν ἐμβαλὼν κάρᾳ
<eur.  phoen. 1158> ἁμαξοπληθῆ, γεῖς' ἐπάλξεων ἄπο:
<eur.  phoen. 1159> ξανθὸν δὲ κρᾶτα διεπάλυνε καὶ ῥαφὰς
<eur.  phoen. 1160> ἔρρηξεν ὀστέων, ἄρτι δ' οἰνωπὸν γένυν
<eur.  phoen. 1161> καθῃμάτωσεν: οὐδ' ἀποίσεται βίον
<eur.  phoen. 1162> τῇ καλλιτόξῳ μητρὶ Μαινάλου κόρῃ.
<eur.  phoen. 1163> ἐπεὶ δὲ τάσδ' ἐσεῖδεν εὐτυχεῖς πύλας,
<eur.  phoen. 1164> ἄλλας ἐπῄει παῖς σός, εἱπόμην δ' ἐγώ.
<eur.  phoen. 1165> ὁρῶ δὲ Τυδέα καὶ παρασπιστὰς πυκνοὺς
<eur.  phoen. 1166> Αἰτωλίσιν λόγχαισιν εἰς ἄκρον στόμα
<eur.  phoen. 1167> πύργων ἀκοντίζοντας, ὥστ' ἐπάλξεων
<eur.  phoen. 1168> λιπεῖν ἐρίπνας φυγάδας: ἀλλά νιν πάλιν
<eur.  phoen. 1169> κυναγὸς ὡσεὶ παῖς σὸς ἐξαθροίζεται,
<eur.  phoen. 1170> πύργοις δ' ἐπέστης' αὖθις. ἐς δ' ἄλλας πύλας
<eur.  phoen. 1171> ἠπειγόμεσθα, τοῦτο παύσαντες νοσοῦν.
<eur.  phoen. 1172> Καπανεὺς δὲ πῶς εἴποιμ' ἂν ὡς ἐμαίνετο;
<eur.  phoen. 1173> μακραύχενος γὰρ κλίμακος προσαμβάσεις
<eur.  phoen. 1174> ἔχων ἐχώρει, καὶ τοσόνδ' ἐκόμπασε,
<eur.  phoen. 1175> μηδ' ἂν τὸ σεμνὸν πῦρ νιν εἰργαθεῖν Διὸς
<eur.  phoen. 1176> τὸ μὴ οὐ κατ' ἄκρων περγάμων ἑλεῖν πόλιν.
<eur.  phoen. 1177> καὶ ταῦθ' ἅμ' ἠγόρευε καὶ πετρούμενος
<eur.  phoen. 1178> ἀνεῖρφ' ὑπ' αὐτὴν ἀσπίδ' εἱλίξας δέμας,
<eur.  phoen. 1179> κλίμακος ἀμείβων ξέστ' ἐνηλάτων βάθρα.
<eur.  phoen. 1180> ἤδη δ' ὑπερβαίνοντα γεῖσα τειχέων
<eur.  phoen. 1181> βάλλει κεραυνῷ Ζεύς νιν: ἐκτύπησε δὲ
<eur.  phoen. 1182> χθών, ὥστε δεῖσαι πάντας: ἐκ δὲ κλιμάκων
<eur.  phoen. 1183> ἐσφενδονᾶτο χωρὶς ἀλλήλων μέλη,
<eur.  phoen. 1184> κόμαι μὲν εἰς ̓́Ολυμπον, αἷμα δ' ἐς χθόνα,
<eur.  phoen. 1185> χεῖρες δὲ καὶ κῶλ' ὡς κύκλωμ' ̓Ιξίονος
<eur.  phoen. 1186> εἱλίσσετ': ἐς γῆν δ' ἔμπυρος πίπτει νεκρός.
<eur.  phoen. 1187> ὡς δ' εἶδ' ̓́Αδραστος Ζῆνα πολέμιον στρατῷ,
<eur.  phoen. 1188> ἔξω τάφρου καθῖσεν ̓Αργείων στρατόν.
<eur.  phoen. 1189> οἱ δ' αὖ παρ' ἡμῶν δεξιὸν Διὸς τέρας
<eur.  phoen. 1190> ἰδόντες ἐξήλαυνον ἁρμάτων ὄχους
<eur.  phoen. 1191> ἱππῆς ὁπλῖται, κἀς μές' ̓Αργείων ὅπλα
<eur.  phoen. 1192> συνῆψαν ἔγχη: πάντα δ' ἦν ὁμοῦ κακά:
<eur.  phoen. 1193> ἔθνῃσκον ἐξέπιπτον ἀντύγων ἄπο,
<eur.  phoen. 1194> τροχοί τ' ἐπήδων ἄξονές τ' ἐπ' ἄξοσι,
<eur.  phoen. 1195> νεκροὶ δὲ νεκροῖς ἐξεσωρεύονθ' ὁμοῦ.
<eur.  phoen. 1196> πύργων μὲν οὖν γῆς ἔσχομεν κατασκαφὰς
<eur.  phoen. 1197> ἐς τὴν παροῦσαν ἡμέραν: εἰ δ' εὐτυχὴς
<eur.  phoen. 1198> ἔσται τὸ λοιπὸν ἥδε γῆ, θεοῖς μέλει:
<eur.  phoen. 1199> καὶ νῦν γὰρ αὐτὴν δαιμόνων ἔσῳσέ τις.
<eur.  phoen. 1200> καλὸν τὸ νικᾶν: εἰ δ' ἀμείνον' οἱ θεοὶ
<eur.  phoen. 1201> γνώμην ἔχουσιν — εὐτυχὴς εἴην ἐγώ.
<eur.  phoen. 1202> καλῶς τὰ τῶν θεῶν καὶ τὰ τῆς τύχης ἔχει:
<eur.  phoen. 1203> παῖδές τε γάρ μοι ζῶσι κἀκπέφευγε γῆ.
<eur.  phoen. 1204> Κρέων δ' ἔοικε τῶν ἐμῶν νυμφευμάτων
<eur.  phoen. 1205> τῶν τ' Οἰδίπου δύστηνος ἀπολαῦσαι κακῶν,
<eur.  phoen. 1206> παιδὸς στερηθείς, τῇ πόλει μὲν εὐτυχῶς,
<eur.  phoen. 1207> ἰδίᾳ δὲ λυπρῶς. ἀλλ' ἄνελθέ μοι πάλιν,
<eur.  phoen. 1208> τί τἀπὶ τούτοις παῖδ' ἐμὼ δρασείετον.
<eur.  phoen. 1209> ἔα τὰ λοιπά: δεῦρ' ἀεὶ γὰρ εὐτυχεῖς.
<eur.  phoen. 1210> τοῦτ' εἰς ὕποπτον εἶπας: οὐκ ἐατέον.
<eur.  phoen. 1211> μεῖζον τί χρῄζεις παῖδας ἢ σεσῳσμένους;
<eur.  phoen. 1212> καὶ τἀπίλοιπά γ' εἰ καλῶς πράσσω κλύειν.
<eur.  phoen. 1213> μέθες μ': ἔρημος παῖς ὑπασπιστοῦ σέθεν.
<eur.  phoen. 1214> κακόν τι κεύθεις καὶ στέγεις ὑπὸ σκότῳ.
<eur.  phoen. 1215> κοὐκ ἄν γε λέξαιμ' ἐπ' ἀγαθοῖσι σοῖς κακά.
<eur.  phoen. 1216> ἢν μή γε φεύγων ἐκφύγῃς πρὸς αἰθέρα.
<eur.  phoen. 1217> αἰαῖ: τί μ' οὐκ εἴασας ἐξ εὐαγγέλου
<eur.  phoen. 1218> φήμης ἀπελθεῖν, ἀλλὰ μηνῦσαι κακά;
<eur.  phoen. 1219> τὼ παῖδε τὼ σὼ μέλλετον, τολμήματα
<eur.  phoen. 1220> αἴσχιστα, χωρὶς μονομαχεῖν παντὸς στρατοῦ,
<eur.  phoen. 1221> λέξαντες ̓Αργείοισι Καδμείοισί τε
<eur.  phoen. 1222> ἐς κοινὸν οἷον μήποτ' ὤφελον λόγον.
<eur.  phoen. 1223> ̓Ετεοκλέης δ' ὑπῆρξ' ἀπ' ὀρθίου σταθεὶς
<eur.  phoen. 1224> πύργου, κελεύσας σῖγα κηρῦξαι στρατῷ:
<eur.  phoen. 1225> ἔλεξε δ': ὦ γῆς ̔Ελλάδος στρατηλάται
<eur.  phoen. 1226> Δαναῶν ἀριστῆς, οἵπερ ἤλθετ' ἐνθάδε,
<eur.  phoen. 1227> Κάδμου τε λαός, μήτε Πολυνείκους χάριν
<eur.  phoen. 1228> ψυχὰς ἀπεμπολᾶτε μήθ' ἡμῶν ὕπερ.
<eur.  phoen. 1229> ἐγὼ γὰρ αὐτὸς τόνδε κίνδυνον μεθεὶς
<eur.  phoen. 1230> μόνος συνάψω συγγόνῳ τὠμῷ μάχην:
<eur.  phoen. 1231> κἂν μὲν κτάνω τόνδ', οἶκον οἰκήσω μόνος,
<eur.  phoen. 1232> ἡσσώμενος δὲ τῷδε παραδώσω μόνῳ:
<eur.  phoen. 1233> ὑμεῖς δ' ἀγῶν' ἀφέντες, ̓Αργεῖοι, χθόνα
<eur.  phoen. 1234> νίσεσθε, βίοτον μὴ λιπόντες ἐνθάδε,
<eur.  phoen. 1235> Σπαρτῶν τε λαὸς ἅλις ὅσος κεῖται νεκρός.
<eur.  phoen. 1236> τοσαῦτ' ἔλεξε: σὸς δὲ Πολυνείκης γόνος
<eur.  phoen. 1237> ἐκ τάξεων ὤρουσε κἀπῄνει λόγους.
<eur.  phoen. 1238> πάντες δ' ἐπερρόθησαν ̓Αργεῖοι τάδε
<eur.  phoen. 1239> Κάδμου τε λαὸς ὡς δίκαι' ἡγούμενοι.
<eur.  phoen. 1240> ἐπὶ τοῖσδε δ' ἐσπείσαντο, κἀν μεταιχμίοις
<eur.  phoen. 1241> ὅρκους συνῆψαν ἐμμενεῖν στρατηλάται.
<eur.  phoen. 1242> ἤδη δ' ἔκρυπτον σῶμα παγχάλκοις ὅπλοις
<eur.  phoen. 1243> δισσοὶ γέροντος Οἰδίπου νεανίαι:
<eur.  phoen. 1244> φίλοι δ' ἐκόσμουν, τῆσδε μὲν πρόμον χθονὸς
<eur.  phoen. 1245> Σπαρτῶν ἀριστῆς, τὸν δὲ Δαναϊδῶν ἄκροι.
<eur.  phoen. 1246> ἔσταν δὲ λαμπρὼ χρῶμά τ' οὐκ ἠλλαξάτην
<eur.  phoen. 1247> μαργῶντ' ἐπ' ἀλλήλοισιν ἱέναι δόρυ.
<eur.  phoen. 1248> παρεξιόντες δ' ἄλλος ἄλλοθεν φίλων
<eur.  phoen. 1249> λόγοις ἐθάρσυνόν τε κἀξηύδων τάδε:
<eur.  phoen. 1250> Πολύνεικες, ἐν σοὶ Ζηνὸς ὀρθῶσαι βρέτας
<eur.  phoen. 1251> τρόπαιον ̓́Αργει τ' εὐκλεᾶ δοῦναι λόγον:
<eur.  phoen. 1252> ̓Ετεοκλέα δ' αὖ: νῦν πόλεως ὑπερμαχεῖς,
<eur.  phoen. 1253> νῦν καλλίνικος γενόμενος σκήπτρων κρατεῖς.
<eur.  phoen. 1254> τάδ' ἠγόρευον παρακαλοῦντες ἐς μάχην.
<eur.  phoen. 1255> μάντεις δὲ μῆλ' ἔσφαζον, ἐμπύρους τ' ἀκμὰς
<eur.  phoen. 1256> ῥήξεις τ' ἐνώμων ὑγρότητ' ἐναντίαν
<eur.  phoen. 1257> ἄκραν τε λαμπάδ', ἣ δυοῖν ὅρους ἔχει,
<eur.  phoen. 1258> νίκης τε σῆμα καὶ τὸ τῶν ἡσσωμένων.
<eur.  phoen. 1259> ἀλλ', εἴ τιν' ἀλκὴν ἢ σοφοὺς ἔχεις λόγους
<eur.  phoen. 1260> ἢ φίλτρ' ἐπῳδῶν, στεῖχ', ἐρήτυσον τέκνα
<eur.  phoen. 1261> δεινῆς ἁμίλλης: ὡς ὁ κίνδυνος μέγας:
<eur.  phoen. 1262> κἄπαθλα δεινὰ δάκρυά σοι γενήσεται
<eur.  phoen. 1263> δισσοῖν στερείσῃ τῇδ' ἐν ἡμέρᾳ τέκνοιν.
<eur.  phoen. 1264> ὦ τέκνον ἔξελθ' ̓Αντιγόνη δόμων πάρος:
<eur.  phoen. 1265> οὐκ ἐν χορείαις οὐδὲ παρθενεύμασι
<eur.  phoen. 1266> νῦν σοι προχωρεῖ δαιμόνων κατάστασις,
<eur.  phoen. 1267> ἀλλ' ἄνδρ' ἀρίστω καὶ κασιγνήτω σέθεν
<eur.  phoen. 1268> ἐς θάνατον ἐκνεύοντε κωλῦσαί σε δεῖ
<eur.  phoen. 1269> ξὺν μητρὶ τῇ σῇ μὴ πρὸς ἀλλήλοιν θανεῖν.
<eur.  phoen. 1270> τίν', ὦ τεκοῦσα μῆτερ, ἔκπληξιν νέαν
<eur.  phoen. 1271> φίλοις ἀυτεῖς τῶνδε δωμάτων πάρος;
<eur.  phoen. 1272> ὦ θύγατερ, ἔρρει σῶν κασιγνήτων βίος.
<eur.  phoen. 1273> πῶς εἶπας;    αἰχμὴν ἐς μίαν καθέστατον.
<eur.  phoen. 1274> οἲ 'γώ, τί λέξεις, μῆτερ;    οὐ φίλ', ἀλλ' ἕπου.
<eur.  phoen. 1275> ποῖ, παρθενῶνας ἐκλιποῦς';    ἀνὰ στρατόν.
<eur.  phoen. 1276> αἰδούμεθ' ὄχλον.    οὐκ ἐν αἰσχύνῃ τὰ σά.
<eur.  phoen. 1277> δράσω δὲ δὴ τί;    συγγόνων λύσεις ἔριν.
<eur.  phoen. 1278> τί δρῶσα, μῆτερ;    προσπίτνους' ἐμοῦ μέτα.
<eur.  phoen. 1279> ἡγοῦ σὺ πρὸς μεταίχμι': οὐ μελλητέον.
<eur.  phoen. 1280> ἔπειγ' ἔπειγε, θύγατερ: ὡς, ἢν μὲν φθάσω
<eur.  phoen. 1281> παῖδας πρὸ λόγχης, οὑμὸς ἐν φάει βίος:
<eur.  phoen. 1283> θανοῦσι δ' αὐτοῖς συνθανοῦσα κείσομαι.
<eur.  phoen. 1284> αἰαῖ αἰαῖ, τρομερὰν φρίκᾳ
<eur.  phoen. 1285> τρομερὰν φρέν' ἔχω: διὰ σάρκα δ' ἐμὰν
<eur.  phoen. 1286> ἔλεος ἔλεος ἔμολε μα-
<eur.  phoen. 1287> τέρος δειλαίας.
<eur.  phoen. 1288> δίδυμα τέκεα πότερος ἄρα
<eur.  phoen. 1289> πότερον αἱμάξει —
<eur.  phoen. 1290> ἰώ μοι πόνων, ἰὼ Ζεῦ, ἰὼ γᾶ —
<eur.  phoen. 1291> ὁμογενῆ δέραν, ὁμογενῆ ψυχὰν
<eur.  phoen. 1292> δι' ἀσπίδων, δι' αἱμάτων;
<eur.  phoen. 1294> τάλαιν' ἐγὼ τάλαινα, πό-
<eur.  phoen. 1295> τερον ἄρα νέκυν ὀλόμενον ἰαχήσω;
<eur.  phoen. 1296> φεῦ δᾶ φεῦ δᾶ, δίδυμοι θῆρες,
<eur.  phoen. 1297> φόνιαι ψυχαὶ δορὶ παλλόμεναι
<eur.  phoen. 1298> πέσεα πέσεα δάι' αὐ-
<eur.  phoen. 1299> τίχ' αἱμάξετον.
<eur.  phoen. 1300> τάλανες, ὅ τι ποτὲ μονομάχον
<eur.  phoen. 1301> ἐπὶ φρέν' ἠλθέτην,
<eur.  phoen. 1302> βοᾷ βαρβάρῳ στενακτὰν ἰαχὰν
<eur.  phoen. 1303> μελομέναν νεκροῖς δάκρυσι θρηνήσω.
<eur.  phoen. 1304> σχεδὸν τύχα πέλας φόνου:
<eur.  phoen. 1305> κρινεῖ φάος τὸ μέλλον. ἄ-
<eur.  phoen. 1306> ποτμος ἄποτμος ὁ φόνος ἕνεκ' ̓Ερινύων.
<eur.  phoen. 1307> ἀλλὰ γὰρ Κρέοντα λεύσσω τόνδε δεῦρο συννεφῆ
<eur.  phoen. 1308> πρὸς δόμους στείχοντα, παύσω τοὺς παρεστῶτας γόους.
<eur.  phoen. 1310> οἴμοι, τί δράσω; πότερ' ἐμαυτὸν ἢ πόλιν
<eur.  phoen. 1311> στένω δακρύσας, ἣν πέριξ ἔχει νέφος
<eur.  phoen. 1312> τοιοῦτον ὥστε δι' ̓Αχέροντος ἱέναι;
<eur.  phoen. 1313> ἐμός τε γὰρ παῖς γῆς ὄλωλ' ὑπερθανών,
<eur.  phoen. 1314> τοὔνομα λαβὼν γενναῖον, ἀνιαρὸν δ' ἐμοί:
<eur.  phoen. 1315> ὃν ἄρτι κρημνῶν ἐκ δρακοντείων ἑλὼν
<eur.  phoen. 1316> αὐτοσφαγῆ δύστηνος ἐκόμις' ἐν χεροῖν,
<eur.  phoen. 1317> βοᾷ δὲ δῶμα πᾶν: ἐγὼ δ' ἥκω μέτα
<eur.  phoen. 1318> γέρων ἀδελφὴν γραῖαν ̓Ιοκάστην, ὅπως
<eur.  phoen. 1319> λούσῃ προθῆταί τ' οὐκέτ' ὄντα παῖδ' ἐμόν.
<eur.  phoen. 1320> τοῖς γὰρ θανοῦσι χρὴ τὸν οὐ τεθνηκότα
<eur.  phoen. 1321> τιμὰς διδόντα χθόνιον εὐσεβεῖν θεόν.
<eur.  phoen. 1322> βέβηκ' ἀδελφὴ σή, Κρέων, ἔξω δόμων
<eur.  phoen. 1323> κόρη τε μητρὸς ̓Αντιγόνη κοινῷ ποδί.
<eur.  phoen. 1324> ποῖ; κἀπὶ ποίαν συμφοράν; σήμαινέ μοι.
<eur.  phoen. 1325> ἤκουσε τέκνα μονομάχῳ μέλλειν δορὶ
<eur.  phoen. 1326> ἐς ἀσπίδ' ἥξειν βασιλικῶν δόμων ὕπερ.
<eur.  phoen. 1327> πῶς φῄς; νέκυν τοι παιδὸς ἀγαπάζων ἐμοῦ
<eur.  phoen. 1328> οὐκ ἐς τόδ' ἦλθον ὥστε καὶ τάδ' εἰδέναι.
<eur.  phoen. 1329> ἀλλ' οἴχεται μὲν σὴ κασιγνήτη πάλαι:
<eur.  phoen. 1330> δοκῶ δ' ἀγῶνα τὸν περὶ ψυχῆς, Κρέον,
<eur.  phoen. 1331> ἤδη πεπρᾶχθαι παισὶ τοῖσιν Οἰδίπου.
<eur.  phoen. 1332> οἴμοι, τὸ μὲν σημεῖον εἰσορῶ τόδε,
<eur.  phoen. 1333> σκυθρωπὸν ὄμμα καὶ πρόσωπον ἀγγέλου
<eur.  phoen. 1334> στείχοντος, ὃς πᾶν ἀγγελεῖ τὸ δρώμενον.
<eur.  phoen. 1335> ὦ τάλας ἐγώ, τίν' εἴπω μῦθον ἢ τίνας γόους;
<eur.  phoen. 1336> οἰχόμεσθ': οὐκ εὐπροσώποις φροιμίοις ἄρχῃ λόγου.
<eur.  phoen. 1337> ὦ τάλας, δισσῶς ἀυτῶ: μεγάλα γὰρ φέρω κακά.
<eur.  phoen. 1338> πρὸς πεπραγμένοισιν ἄλλοις πήμασιν. λέγεις δὲ τί;
<eur.  phoen. 1339> οὐκέτ' εἰσὶ σῆς ἀδελφῆς παῖδες ἐν φάει, Κρέον.
<eur.  phoen. 1340> αἰαῖ:
<eur.  phoen. 1341> μεγάλα μοι θροεῖς πάθεα καὶ πόλει.
<eur.  phoen. 1342> ὦ δώματ' εἰσηκούσατ' Οἰδίπου τάδε
<eur.  phoen. 1343> παίδων ὁμοίαις συμφοραῖς ὀλωλότων;
<eur.  phoen. 1344> ὥστ' ἂν δακρῦσαί γ', εἰ φρονοῦντ' ἐτύγχανεν.
<eur.  phoen. 1345> οἴμοι ξυμφορᾶς βαρυποτμωτάτας,
<eur.  phoen. 1346> οἴμοι κακῶν δύστηνος: ὦ τάλας ἐγώ.
<eur.  phoen. 1347> εἰ καὶ τὰ πρὸς τούτοισί γ' εἰδείης κακά.
<eur.  phoen. 1348> καὶ πῶς γένοιτ' ἂν τῶνδε δυσποτμώτερα;
<eur.  phoen. 1349> τέθνηκ' ἀδελφὴ σὴ δυοῖν παίδοιν μέτα.
<eur.  phoen. 1350> ἀνάγετ' ἀνάγετε κωκυ-
<eur.  phoen. 1351> τόν, ἐπὶ κάρα τε λευκοπήχεις κτύπους χεροῖν.
<eur.  phoen. 1352> ὦ τλῆμον, οἷον τέρμον', ̓Ιοκάστη, βίου
<eur.  phoen. 1353> γάμων τε τῶν σῶν Σφιγγὸς αἰνιγμοὺς ἔτλης.
<eur.  phoen. 1354> πῶς καὶ πέπρακται διπτύχων παίδων φόνος
<eur.  phoen. 1355> ἀρᾶς τ' ἀγώνισμ' Οἰδίπου; σήμαινέ μοι.
<eur.  phoen. 1356> τὰ μὲν πρὸ πύργων εὐτυχήματα χθονὸς
<eur.  phoen. 1357> οἶσθ': οὐ μακρὰν γὰρ τειχέων περιπτυχαί.
<eur.  phoen. 1358> ὥστ' οὐχ ἅπαντά ς' εἰδέναι τὰ δρώμενα.
<eur.  phoen. 1359> ἐπεὶ δὲ χαλκέοις σῶμ' ἐκοσμήσανθ' ὅπλοις
<eur.  phoen. 1360> οἱ τοῦ γέροντος Οἰδίπου νεανίαι,
<eur.  phoen. 1361> ἔστησαν ἐλθόντ' ἐς μέσον μεταίχμιον
<eur.  phoen. 1362> δισσὼ στρατηγὼ καὶ διπλὼ στρατηλάτα
<eur.  phoen. 1363> ὡς εἰς ἀγῶνα μονομάχου τ' ἀλκὴν δορός.
<eur.  phoen. 1364> βλέψας δ' ἐπ' ̓́Αργος ἧκε Πολυνείκης ἀράς:
<eur.  phoen. 1365> ὦ πότνι' ̔́Ηρα — σὸς γάρ εἰμ', ἐπεὶ γάμοις
<eur.  phoen. 1366> ἔζευξ' ̓Αδράστου παῖδα καὶ ναίω χθόνα —
<eur.  phoen. 1367> δός μοι κτανεῖν ἀδελφόν, ἀντήρη δ' ἐμὴν
<eur.  phoen. 1368> καθαιματῶσαι δεξιὰν νικηφόρον: —
<eur.  phoen. 1369> αἴσχιστον αἰτῶν στέφανον, ὁμογενῆ κτανεῖν.
<eur.  phoen. 1370> πολλοῖς δ' ἐπῄει δάκρυα τῆς τύχης ὅση,
<eur.  phoen. 1371> κἄβλεψαν ἀλλήλοισι διαδόντες κόρας.
<eur.  phoen. 1372> ̓Ετεοκλέης δὲ Παλλάδος χρυσάσπιδος
<eur.  phoen. 1373> βλέψας πρὸς οἶκον ηὔξατ': ὦ Διὸς κόρη,
<eur.  phoen. 1374> δὸς ἔγχος ἡμῖν καλλίνικον ἐκ χερὸς
<eur.  phoen. 1375> ἐς στέρν' ἀδελφοῦ τῆσδ' ἀπ' ὠλένης βαλεῖν
<eur.  phoen. 1376> κτανεῖν θ' ὃς ἦλθε πατρίδα πορθήσων ἐμήν.
<eur.  phoen. 1377> ἐπεὶ δ' ἀφείθη πυρσὸς ὣς Τυρσηνικῆς
<eur.  phoen. 1378> σάλπιγγος ἠχὴ σῆμα φοινίου μάχης,
<eur.  phoen. 1379> ᾖξαν δράμημα δεινὸν ἀλλήλοις ἔπι:
<eur.  phoen. 1380> κάπροι δ' ὅπως θήγοντες ἀγρίαν γένυν
<eur.  phoen. 1381> ξυνῆψαν, ἀφρῷ διάβροχοι γενειάδας:
<eur.  phoen. 1382> ᾖσσον δὲ λόγχαις: ἀλλ' ὑφίζανον κύκλοις,
<eur.  phoen. 1383> ὅπως σίδηρος ἐξολισθάνοι μάτην.
<eur.  phoen. 1384> εἰ δ' ὄμμ' ὑπερσχὸν ἴτυος ἅτερος μάθοι,
<eur.  phoen. 1385> λόγχην ἐνώμα, στόματι προφθῆναι θέλων.
<eur.  phoen. 1386> ἀλλ' εὖ προσῆγον ἀσπίδων κεγχρώμασιν
<eur.  phoen. 1387> ὀφθαλμόν, ἀργὸν ὥστε γίγνεσθαι δόρυ.
<eur.  phoen. 1388> πλείων δὲ τοῖς ὁρῶσιν ἐστάλασς' ἱδρὼς
<eur.  phoen. 1389> ἢ τοῖσι δρῶσι, διὰ φίλων ὀρρωδίαν.
<eur.  phoen. 1390> ̓Ετεοκλέης δὲ ποδὶ μεταψαίρων πέτρον
<eur.  phoen. 1391> ἴχνους ὑπόδρομον, κῶλον ἐκτὸς ἀσπίδος
<eur.  phoen. 1392> τίθησι: Πολυνείκης δ' ἀπήντησεν δορί,
<eur.  phoen. 1393> πληγὴν σιδήρῳ παραδοθεῖσαν εἰσιδών,
<eur.  phoen. 1394> κνήμην τε διεπέρασεν ̓Αργεῖον δόρυ:
<eur.  phoen. 1395> στρατὸς δ' ἀνηλάλαξε Δαναϊδῶν ἅπας.
<eur.  phoen. 1396> κἀν τῷδε μόχθῳ γυμνὸν ὦμον εἰσιδὼν
<eur.  phoen. 1397> ὁ πρόσθε τρωθεὶς στέρνα Πολυνείκους βίᾳ
<eur.  phoen. 1398> διῆκε λόγχην, κἀπέδωκεν ἡδονὰς
<eur.  phoen. 1399> Κάδμου πολίταις, ἀπὸ δ' ἔθραυς' ἄκρον δόρυ.
<eur.  phoen. 1400> ἐς δ' ἄπορον ἥκων δορὸς ἐπὶ σκέλος πάλιν
<eur.  phoen. 1401> χωρεῖ, λαβὼν δ' ἀφῆκε μάρμαρον πέτρον
<eur.  phoen. 1402> μέσον δ' ἄκοντ' ἔθραυσεν: ἐξ ἴσου δ' ̓́Αρης
<eur.  phoen. 1403> ἦν, κάμακος ἀμφοῖν χεῖρ' ἀπεστερημένοιν.
<eur.  phoen. 1404> ἔνθεν δὲ κώπας ἁρπάσαντε φασγάνων
<eur.  phoen. 1405> ἐς ταὐτὸν ἧκον, συμβαλόντε δ' ἀσπίδας
<eur.  phoen. 1406> πολὺν ταραγμὸν ἀμφιβάντ' εἶχον μάχης.
<eur.  phoen. 1407> καί πως νοήσας ̓Ετεοκλῆς τὸ Θεσσαλὸν
<eur.  phoen. 1408> ἐσήγαγεν σόφισμ' ὁμιλίᾳ χθονός.
<eur.  phoen. 1409> ἐξαλλαγεὶς γὰρ τοῦ παρεστῶτος πόνου,
<eur.  phoen. 1410> λαιὸν μὲν ἐς τοὔπισθεν ἀμφέρει πόδα,
<eur.  phoen. 1411> πρόσω τὰ κοῖλα γαστρὸς εὐλαβούμενος,
<eur.  phoen. 1412> προβὰς δὲ κῶλον δεξιὸν δι' ὀμφαλοῦ
<eur.  phoen. 1413> καθῆκεν ἔγχος σφονδύλοις τ' ἐνήρμοσεν.
<eur.  phoen. 1414> ὁμοῦ δὲ κάμψας πλευρὰ καὶ νηδὺν τάλας
<eur.  phoen. 1415> σὺν αἱματηραῖς σταγόσι Πολυνείκης πίτνει.
<eur.  phoen. 1416> ὃ δ', ὡς κρατῶν δὴ καὶ νενικηκὼς μάχῃ,
<eur.  phoen. 1417> ξίφος δικὼν ἐς γαῖαν ἐσκύλευέ νιν
<eur.  phoen. 1418> τὸν νοῦν πρὸς αὑτὸν οὐκ ἔχων, ἐκεῖσε δέ.
<eur.  phoen. 1419> ὃ καί νιν ἔσφηλ': ἔτι γὰρ ἐμπνέων βραχύ,
<eur.  phoen. 1420> σῴζων σίδηρον ἐν λυγρῷ πεσήματι,
<eur.  phoen. 1421> μόλις μέν, ἐξέτεινε δ' εἰς ἧπαρ ξίφος.
<eur.  phoen. 1422> ̓Ετεοκλέους ὁ πρόσθε Πολυνείκης πεσών.
<eur.  phoen. 1423> γαῖαν δ' ὀδὰξ ἑλόντες ἀλλήλων πέλας
<eur.  phoen. 1424> πίπτουσιν ἄμφω κοὐ διώρισαν κράτος.
<eur.  phoen. 1425> φεῦ φεῦ, κακῶν σῶν, Οἰδίπου, ς' ὅσον στένω:
<eur.  phoen. 1426> τὰς σὰς δ' ἀρὰς ἔοικεν ἐκπλῆσαι θεός.
<eur.  phoen. 1427> ἄκουε δή νυν καὶ τὰ πρὸς τούτοις κακά.
<eur.  phoen. 1428> ἐπεὶ τέκνω πεσόντ' ἐλειπέτην βίον,
<eur.  phoen. 1429> ἐν τῷδε μήτηρ ἡ τάλαινα προσπίτνει
<eur.  phoen. 1430> σὺν παρθένῳ τε καὶ προθυμίᾳ ποδός.
<eur.  phoen. 1431> τετρωμένους δ' ἰδοῦσα καιρίους σφαγὰς
<eur.  phoen. 1432> ᾤμωξεν: ὦ τέκν', ὑστέρα βοηδρόμος
<eur.  phoen. 1433> πάρειμι. προσπίτνουσα δ' ἐν μέρει τέκνα
<eur.  phoen. 1434> ἔκλαι', ἐθρήνει, τὸν πολὺν μαστῶν πόνον
<eur.  phoen. 1435> στένους', ἀδελφή θ' ἡ παρασπίζους' ὁμοῦ:
<eur.  phoen. 1436> ὦ γηροβοσκὼ μητρός, ὦ γάμους ἐμοὺς
<eur.  phoen. 1437> προδόντ' ἀδελφὼ φιλτάτω. στέρνων δ' ἄπο
<eur.  phoen. 1438> φύσημ' ἀνεὶς δύσθνητον ̓Ετεοκλῆς ἄναξ
<eur.  phoen. 1439> ἤκουσε μητρός, κἀπιθεὶς ὑγρὰν χέρα
<eur.  phoen. 1440> φωνὴν μὲν οὐκ ἀφῆκεν, ὀμμάτων δ' ἄπο
<eur.  phoen. 1441> προσεῖπε δακρύοις, ὥστε σημῆναι φίλα.
<eur.  phoen. 1442> ὃ δ' ἦν ἔτ' ἔμπνους, πρὸς κασιγνήτην δ' ἰδὼν
<eur.  phoen. 1443> γραῖάν τε μητέρ' εἶπε Πολυνείκης τάδε:
<eur.  phoen. 1444> ̓Απωλόμεσθα, μῆτερ: οἰκτίρω δὲ σὲ
<eur.  phoen. 1445> καὶ τήνδ' ἀδελφὴν καὶ κασίγνητον νεκρόν.
<eur.  phoen. 1446> φίλος γὰρ ἐχθρὸς ἐγένετ', ἀλλ' ὅμως φίλος.
<eur.  phoen. 1447> θάψον δέ μ', ὦ τεκοῦσα, καὶ σύ, σύγγονε,
<eur.  phoen. 1448> ἐν γῇ πατρῴᾳ, καὶ πόλιν θυμουμένην
<eur.  phoen. 1449> παρηγορεῖτον, ὡς τοσόνδε γοῦν τύχω
<eur.  phoen. 1450> χθονὸς πατρῴας, κεἰ δόμους ἀπώλεσα.
<eur.  phoen. 1451> ξυνάρμοσον δὲ βλέφαρά μου τῇ σῇ χερί,
<eur.  phoen. 1452> μῆτερ — τίθησι δ' αὐτὸς ὀμμάτων ἔπι —
<eur.  phoen. 1453> καὶ χαίρετ': ἤδη γάρ με περιβάλλει σκότος.
<eur.  phoen. 1454> ἄμφω δ' ἅμ' ἐξέπνευσαν ἄθλιον βίον.
<eur.  phoen. 1455> μήτηρ δ', ὅπως ἐσεῖδε τήνδε συμφοράν,
<eur.  phoen. 1456> ὑπερπαθήσας', ἥρπας' ἐκ νεκρῶν ξίφος
<eur.  phoen. 1457> κἄπραξε δεινά: διὰ μέσου γὰρ αὐχένος
<eur.  phoen. 1458> ὠθεῖ σίδηρον, ἐν δὲ τοῖσι φιλτάτοις
<eur.  phoen. 1459> θανοῦσα κεῖται περιβαλοῦς' ἀμφοῖν χέρας.
<eur.  phoen. 1460> ἀνῇξε δ' ὀρθὸς λαὸς εἰς ἔριν λόγων,
<eur.  phoen. 1461> ἡμεῖς μὲν ὡς νικῶντα δεσπότην ἐμόν,
<eur.  phoen. 1462> οἳ δ' ὡς ἐκεῖνον. ἦν δ' ἔρις στρατηλάταις,
<eur.  phoen. 1463> οἳ μὲν πατάξαι πρόσθε Πολυνείκη δορί,
<eur.  phoen. 1464> οἳ δ' ὡς θανόντων οὐδαμοῦ νίκη πέλοι.
<eur.  phoen. 1465> κἀν τῷδ' ὑπεξῆλθ' ̓Αντιγόνη στρατοῦ δίχα.
<eur.  phoen. 1466> οἳ δ' εἰς ὅπλ' ᾖσσον: εὖ δέ πως προμηθίᾳ
<eur.  phoen. 1467> καθῆστο Κάδμου λαὸς ἀσπίδων ἔπι:
<eur.  phoen. 1468> κἄφθημεν οὔπω τεύχεσιν πεφραγμένον
<eur.  phoen. 1469> ̓Αργεῖον ἐσπεσόντες ἐξαίφνης στρατόν.
<eur.  phoen. 1470> κοὐδεὶς ὑπέστη, πεδία δ' ἐξεπίμπλασαν
<eur.  phoen. 1471> φεύγοντες, ἔρρει δ' αἷμα μυρίων νεκρῶν
<eur.  phoen. 1472> λόγχαις πιτνόντων. ὡς δ' ἐνικῶμεν μάχῃ,
<eur.  phoen. 1473> οἳ μὲν Διὸς τροπαῖον ἵστασαν βρέτας,
<eur.  phoen. 1474> οἳ δ' ἀσπίδας συλῶντες ̓Αργείων νεκρῶν
<eur.  phoen. 1475> σκυλεύματ' εἴσω τειχέων ἐπέμπομεν.
<eur.  phoen. 1476> ἄλλοι δὲ τοὺς θανόντας ̓Αντιγόνης μέτα
<eur.  phoen. 1477> νεκροὺς φέρουσιν ἐνθάδ' οἰκτίσαι φίλοις.
<eur.  phoen. 1478> πόλει δ' ἀγῶνες οἳ μὲν εὐτυχέστατοι
<eur.  phoen. 1479> τῇδ' ἐξέβησαν, οἳ δὲ δυστυχέστατοι.
<eur.  phoen. 1480> οὐκ εἰς ἀκοὰς ἔτι δυστυχία
<eur.  phoen. 1481> δώματος ἥκει: πάρα γὰρ λεύσσειν
<eur.  phoen. 1482> πτώματα νεκρῶν τρισσῶν ἤδη
<eur.  phoen. 1483> τάδε πρὸς μελάθροις κοινῷ θανάτῳ
<eur.  phoen. 1484> σκοτίαν αἰῶνα λαχόντων.
<eur.  phoen. 1485> οὐ προκαλυπτομένα βοτρυχώδεος
<eur.  phoen. 1486> ἁβρὰ παρηίδος οὐδ' ὑπὸ παρθενί-
<eur.  phoen. 1488> ας τὸν ὑπὸ βλεφάροις φοίνικ', ἐρύθημα προσώπου,
<eur.  phoen. 1489> αἰδομένα φέρομαι βάκχα νεκύ-
<eur.  phoen. 1490> ων, κράδεμνα δικοῦσα κόμας ἀπ' ἐ-
<eur.  phoen. 1491> μᾶς, στολίδος κροκόεσσαν ἀνεῖσα τρυφάν,
<eur.  phoen. 1492> ἁγεμόνευμα νεκροῖσι πολύστονον. αἰαῖ, ἰώ μοι.
<eur.  phoen. 1493> ὦ Πολύνεικες, ἔφυς ἄρ' ἐπώνυμος: ὤμοι μοι, Θῆβαι:
<eur.  phoen. 1495> σὰ δ' ἔρις — οὐκ ἔρις, ἀλλὰ φόνῳ φόνος —
<eur.  phoen. 1496> Οἰδιπόδα δόμον ὤλεσε κρανθεῖς'
<eur.  phoen. 1497> αἵματι δεινῷ, αἵματι λυγρῷ.
<eur.  phoen. 1498> τίνα προσῳδὸν
<eur.  phoen. 1499> ἢ τίνα μουσοπόλον στοναχὰν ἐπὶ
<eur.  phoen. 1500> δάκρυσι δάκρυσιν, ὦ δόμος, ὦ δόμος,
<eur.  phoen. 1501> ἀγκαλέσωμαι,
<eur.  phoen. 1502> τρισσὰ φέρουσα τάδ' αἵματα σύγγονα,
<eur.  phoen. 1503> ματέρα καὶ τέκνα, χάρματ' ̓Ερινύος;
<eur.  phoen. 1504> ἃ δόμον Οἰδιπόδα πρόπαν ὤλεσε,
<eur.  phoen. 1505> τᾶς ἀγρίας ὅτε
<eur.  phoen. 1506> δυσξυνέτου ξυνετὸν μέλος ἔγνω
<eur.  phoen. 1507> Σφιγγὸς ἀοιδοῦ σῶμα φονεύσας.
<eur.  phoen. 1508> ἰώ μοί μοι, πάτερ,
<eur.  phoen. 1509> τίς ̔Ελλὰς ἢ βάρβαρος ἢ
<eur.  phoen. 1510> τῶν προπάροιθ' εὐγενετᾶν
<eur.  phoen. 1511> ἕτερος ἔτλα κακῶν τοσῶνδ'
<eur.  phoen. 1512> αἵματος ἁμερίου
<eur.  phoen. 1513> τοιάδ' ἄχεα φανερά;
<eur.  phoen. 1514> τάλαιν', ὡς ἐλελίζει —
<eur.  phoen. 1515> τίς ἄρ' ὄρνις, ἢ δρυὸς ἢ
<eur.  phoen. 1516> ἐλάτας ἀκροκόμοις ἀμφὶ κλάδοις ἑζομένα,
<eur.  phoen. 1517> μονομάτορσιν ὀδυρμοῖς
<eur.  phoen. 1518> ἐμοῖς ἄχεσι συνῳδός;
<eur.  phoen. 1519> αἴλινον αἰάγμασιν ἃ
<eur.  phoen. 1520> τοῖσδε προκλαίω μονάδ' αἰ-
<eur.  phoen. 1521> ῶνα διάξουσα τὸν αἰεὶ χρόνον ἐν
<eur.  phoen. 1522> λειβομένοισιν δάκρυσιν ἰαχήσω.
<eur.  phoen. 1524> τίν' ἐπὶ πρῶτον ἀπὸ χαί-
<eur.  phoen. 1525> τας σπαραγμοῖς ἀπαρχὰς βάλω;
<eur.  phoen. 1526> ματρὸς ἐμᾶς ἢ διδύμοι-
<eur.  phoen. 1527> σι γάλακτος παρὰ μαστοῖς
<eur.  phoen. 1528> ἢ πρὸς ἀδελ-
<eur.  phoen. 1529> φῶν οὐλόμεν' αἰκίσματα νεκρῶν;
<eur.  phoen. 1530> ὀτοτοτοῖ λεῖπε σοὺς
<eur.  phoen. 1531> δόμους, ἀλαὸν ὄμμα φέρων,
<eur.  phoen. 1532> πάτερ γεραιέ, δεῖξον,
<eur.  phoen. 1533> Οἰδιπόδα, σὸν αἰῶνα μέλεον, ὃς † ἐπὶ
<eur.  phoen. 1534> δώμασιν ἀέριον σκότον ὄμμασι †
<eur.  phoen. 1535> σοῖσι βαλὼν ἕλκεις μακρόπνουν ζόαν.
<eur.  phoen. 1536> κλύεις, ὦ κατ' αὐλὰν
<eur.  phoen. 1537> ἀλαίνων γεραιὸν
<eur.  phoen. 1538> πόδ' ἢ δεμνίοις δύ-
<eur.  phoen. 1539> στανος ἰαύων;
<eur.  phoen. 1540> τί μ', ὦ παρθένε, βακτρεύμασι τυφλοῦ
<eur.  phoen. 1540> ποδὸς ἐξάγαγες ἐς φῶς
<eur.  phoen. 1541> λεχήρη σκοτίων ἐκ θαλάμων οἰκ-
<eur.  phoen. 1542> τροτάτοισιν δακρύοισιν,
<eur.  phoen. 1543> πολιὸν αἰθέρος ἀφανὲς εἴδωλον ἢ
<eur.  phoen. 1544> νέκυν ἔνερθεν ἢ
<eur.  phoen. 1545> πτανὸν ὄνειρον;
<eur.  phoen. 1546> δυστυχὲς ἀγγελίας ἔπος οἴσῃ,
<eur.  phoen. 1547> πάτερ, οὐκέτι σοι τέκνα λεύσσει
<eur.  phoen. 1548> φάος οὐδ' ἄλοχος, παραβάκτροις
<eur.  phoen. 1549> ἃ πόδα σὸν τυφλόπουν θεραπεύμασιν αἰὲν ἐμόχθει,
<eur.  phoen. 1550> ὦ πάτερ, ὤμοι.
<eur.  phoen. 1551> ὤμοι ἐμῶν παθέων: πάρα γὰρ στενάχειν τάδ', ἀυτεῖν.
<eur.  phoen. 1552> τρισσαὶ ψυχαί: ποίᾳ μοίρᾳ
<eur.  phoen. 1554> πῶς ἔλιπον φάος; ὦ τέκνον, αὔδα.
<eur.  phoen. 1555> οὐκ ἐπ' ὀνείδεσιν οὐδ' ἐπιχάρμασιν,
<eur.  phoen. 1556> ἀλλ' ὀδύναισι λέγω: σὸς ἀλάστωρ
<eur.  phoen. 1557> ξίφεσιν βρίθων
<eur.  phoen. 1558> καὶ πυρὶ καὶ σχετλίαισι μάχαις ἐπὶ παῖδας ἔβα σούς,
<eur.  phoen. 1559> ὦ πάτερ, ὤ μοι.
<eur.  phoen. 1560> αἰαῖ.    τί τάδε καταστένεις,
<eur.  phoen. 1561> τέκνα.    δι' ὀδύνας ἔβας:
<eur.  phoen. 1562> εἰ δὲ τέθριππά γ' ἔθ' ἅρματα λεύσσων
<eur.  phoen. 1563> ἀελίου τάδε σώματα νεκρῶν
<eur.  phoen. 1564> ὄμματος αὐγαῖς σαῖς ἐπενώμας —
<eur.  phoen. 1565> τῶν μὲν ἐμῶν τεκέων φανερὸν κακόν:
<eur.  phoen. 1566> ἁ δὲ τάλαιν' ἄλοχος τίνι μοι, τέκνον, ὤλετο μοίρᾳ;
<eur.  phoen. 1567> δάκρυα γοερὰ
<eur.  phoen. 1568> φανερὰ πᾶσι τιθεμένα,
<eur.  phoen. 1569> τέκεσι μαστὸν ἔφερεν ἔφερεν
<eur.  phoen. 1570> ἱκέτις ἱκέτιν ὀρομένα.
<eur.  phoen. 1570> ηὗρε δ' ἐν ̓Ηλέκτραισι πύλαις τέκνα
<eur.  phoen. 1571> λωτοτρόφον κατὰ λείμακα λόγχαις,
<eur.  phoen. 1572> κοινὸν ἐνυάλιον,
<eur.  phoen. 1573> μάτηρ, ὥστε λέοντας ἐναύλους,
<eur.  phoen. 1574> μαρναμένους ἐπὶ τραύμασιν, αἵματος
<eur.  phoen. 1575> ἤδη ψυχρὰν λοιβὰν φονίαν,
<eur.  phoen. 1576> ἃν ἔλαχ' ̔́Αιδας, ὤπασε δ' ̓́Αρης:
<eur.  phoen. 1577> χαλκόκροτον δὲ λαβοῦσα νεκρῶν πάρα φάσγανον εἴσω
<eur.  phoen. 1578> σαρκὸς ἔβαψεν, ἄχει δὲ τέκνων ἔπες' ἀμφὶ τέκνοισι.
<eur.  phoen. 1579> πάντα δ' ἐν ἄματι τῷδε συνάγαγεν,
<eur.  phoen. 1580> ὦ πάτερ, ἁμετέροισι δόμοισιν ἄχη θεὸς ὃς
<eur.  phoen. 1581> τάδε τελευτᾷ.
<eur.  phoen. 1582> πολλῶν κακῶν κατῆρξεν Οἰδίπου δόμοις
<eur.  phoen. 1583> τόδ' ἦμαρ: εἴη δ' εὐτυχέστερος βίος.
<eur.  phoen. 1584> οἴκτων μὲν ἤδη λήγεθ', ὡς ὥρα τάφου
<eur.  phoen. 1585> μνήμην τίθεσθαι: τόνδε δ', Οἰδίπου, λόγον
<eur.  phoen. 1586> ἄκουσον: ἀρχὰς τῆσδε γῆς ἔδωκέ μοι
<eur.  phoen. 1587> ̓Ετεοκλέης παῖς σός, γάμων φερνὰς διδοὺς
<eur.  phoen. 1588> Αἵμονι κόρης τε λέκτρον ̓Αντιγόνης σέθεν.
<eur.  phoen. 1589> οὐκ οὖν ς' ἐάσω τήνδε γῆν οἰκεῖν ἔτι:
<eur.  phoen. 1590> σαφῶς γὰρ εἶπε Τειρεσίας οὐ μή ποτε
<eur.  phoen. 1591> σοῦ τήνδε γῆν οἰκοῦντος εὖ πράξειν πόλιν.
<eur.  phoen. 1592> ἀλλ' ἐκκομίζου. καὶ τάδ' οὐχ ὕβρει λέγω
<eur.  phoen. 1593> οὐδ' ἐχθρὸς ὢν σός, διὰ δὲ τοὺς ἀλάστορας
<eur.  phoen. 1594> τοὺς σοὺς δεδοικὼς μή τι γῆ πάθῃ κακόν.
<eur.  phoen. 1595> ὦ μοῖρ', ἀπ' ἀρχῆς ὥς μ' ἔφυσας ἄθλιον
<eur.  phoen. 1596> καὶ τλήμον', εἴ τις ἄλλος ἀνθρώπων ἔφυ:
<eur.  phoen. 1597> ὃν καὶ πρὶν ἐς φῶς μητρὸς ἐκ γονῆς μολεῖν,
<eur.  phoen. 1598> ἄγονον ̓Απόλλων Λαί̈ῳ μ' ἐθέσπισεν
<eur.  phoen. 1599> φονέα γενέσθαι πατρός: ὦ τάλας ἐγώ.
<eur.  phoen. 1600> ἐπεὶ δ' ἐγενόμην, αὖθις ὁ σπείρας πατὴρ
<eur.  phoen. 1601> κτείνει με νομίσας πολέμιον πεφυκέναι:
<eur.  phoen. 1602> χρῆν γὰρ θανεῖν νιν ἐξ ἐμοῦ: πέμπει δέ με
<eur.  phoen. 1603> μαστὸν ποθοῦντα θηρσὶν ἄθλιον βοράν:
<eur.  phoen. 1604> οὗ σῳζόμεσθα — Ταρτάρου γὰρ ὤφελεν
<eur.  phoen. 1605> ἐλθεῖν Κιθαιρὼν εἰς ἄβυσσα χάσματα,
<eur.  phoen. 1606> ὅς μ' οὐ διώλες', ἀλλὰ
<eur.  phoen. 1606a> δουλεῦσαί τέ μοι
<eur.  phoen. 1607> δαίμων ἔδωκε Πόλυβον ἀμφὶ δεσπότην.
<eur.  phoen. 1608> κτανὼν δ' ἐμαυτοῦ πατέρ' ὁ δυσδαίμων ἐγὼ
<eur.  phoen. 1609> ἐς μητρὸς ἦλθον τῆς ταλαιπώρου λέχος,
<eur.  phoen. 1610> παῖδάς τ' ἀδελφοὺς ἔτεκον, οὓς ἀπώλεσα,
<eur.  phoen. 1611> ἀρὰς παραλαβὼν Λαί̈ου καὶ παισὶ δούς.
<eur.  phoen. 1612> οὐ γὰρ τοσοῦτον ἀσύνετος πέφυκ' ἐγὼ
<eur.  phoen. 1613> ὥστ' εἰς ἔμ' ὄμματ' ἔς τ' ἐμῶν παίδων βίον
<eur.  phoen. 1614> ἄνευ θεῶν του ταῦτ' ἐμηχανησάμην.
<eur.  phoen. 1615> εἶἑν: τί δράσω δῆθ' ὁ δυσδαίμων ἐγώ;
<eur.  phoen. 1616> τίς ἡγεμών μοι ποδὸς ὁμαρτήσει τυφλοῦ;
<eur.  phoen. 1617> ἥδ' ἡ θανοῦσα; ζῶσά γ' ἂν σάφ' οἶδ' ὅτι.
<eur.  phoen. 1618> ἀλλ' εὔτεκνος ξυνωρίς; ἀλλ' οὐκ ἔστι μοι.
<eur.  phoen. 1619> ἀλλ' ἔτι νεάζων αὐτὸς εὕροιμ' ἂν βίον;
<eur.  phoen. 1620> πόθεν; τί μ' ἄρδην ὧδ' ἀποκτείνεις, Κρέον;
<eur.  phoen. 1621> ἀποκτενεῖς γάρ, εἴ με γῆς ἔξω βαλεῖς.
<eur.  phoen. 1622> οὐ μὴν ἑλίξας γ' ἀμφὶ σὸν χεῖρας γόνυ
<eur.  phoen. 1623> κακὸς φανοῦμαι: τὸ γὰρ ἐμόν ποτ' εὐγενὲς
<eur.  phoen. 1624> οὐκ ἂν προδοίην, οὐδέ περ πράσσων κακῶς.
<eur.  phoen. 1625> σοί τ' εὖ λέλεκται γόνατα μὴ χρῴζειν ἐμά,
<eur.  phoen. 1626> ἐγὼ δὲ ναίειν ς' οὐκ ἐάσαιμ' ἂν χθόνα.
<eur.  phoen. 1627> νεκρῶν δὲ τῶνδε τὸν μὲν ἐς δόμους χρεὼν
<eur.  phoen. 1628> ἤδη κομίζειν, τόνδε δ', ὃς πέρσων πόλιν
<eur.  phoen. 1629> πατρίδα σὺν ἄλλοις ἦλθε, Πολυνείκους νέκυν
<eur.  phoen. 1630> ἐκβάλετ' ἄθαπτον τῆσδ' ὅρων ἔξω χθονός.
<eur.  phoen. 1631> κηρύξεται δὲ πᾶσι Καδμείοις τάδε:
<eur.  phoen. 1632> ὃς ἂν νεκρὸν τόνδ' ἢ καταστέφων ἁλῷ
<eur.  phoen. 1633> ἢ γῇ καλύπτων, θάνατον ἀνταλλάξεται.
<eur.  phoen. 1634> ἐᾶν δ' ἄκλαυτον, ἄταφον, οἰωνοῖς βοράν.
<eur.  phoen. 1635> σὺ δ' ἐκλιποῦσα τριπτύχους θρήνους νεκρῶν
<eur.  phoen. 1636> κόμιζε σαυτήν, ̓Αντιγόνη, δόμων ἔσω
<eur.  phoen. 1637> καὶ παρθενεύου τὴν ἰοῦσαν ἡμέραν
<eur.  phoen. 1638> μένους', ἐν ᾗ σε λέκτρον Αἵμονος μένει.
<eur.  phoen. 1639> ὦ πάτερ, ἐν οἵοις κείμεθ' ἄθλιοι κακοῖς.
<eur.  phoen. 1640> ὥς σε στενάζω τῶν τεθνηκότων πλέον:
<eur.  phoen. 1641> οὐ γὰρ τὸ μέν σοι βαρὺ κακῶν, τὸ δ' οὐ βαρύ,
<eur.  phoen. 1642> ἀλλ' εἰς ἅπαντα δυστυχὴς ἔφυς, πάτερ.
<eur.  phoen. 1643> ἀτὰρ ς' ἐρωτῶ τὸν νεωστὶ κοίρανον:
<eur.  phoen. 1644> τί τόνδ' ὑβρίζεις πατέρ' ἀποστέλλων χθονός;
<eur.  phoen. 1645> τί θεσμοποιεῖς ἐπὶ ταλαιπώρῳ νεκρῷ;
<eur.  phoen. 1646> ̓Ετεοκλέους βουλεύματ', οὐχ ἡμῶν, τάδε.
<eur.  phoen. 1647> ἄφρονά γε, καὶ σὺ μῶρος ὃς ἐπίθου τάδε.
<eur.  phoen. 1648> πῶς; τἀντεταλμέν' οὐ δίκαιον ἐκπονεῖν;
<eur.  phoen. 1649> οὔκ, ἢν πονηρά γ' ᾖ κακῶς τ' εἰρημένα.
<eur.  phoen. 1650> τί δ'; οὐ δικαίως ὅδε κυσὶν δοθήσεται;
<eur.  phoen. 1651> οὐκ ἔννομον γὰρ τὴν δίκην πράσσεσθέ νιν.
<eur.  phoen. 1652> εἴπερ γε πόλεως ἐχθρὸς ἦν οὐκ ἐχθρὸς ὤν.
<eur.  phoen. 1653> οὐκοῦν ἔδωκε τῇ τύχῃ τὸν δαίμονα.
<eur.  phoen. 1654> καὶ τῷ τάφῳ νυν τὴν δίκην παρασχέτω.
<eur.  phoen. 1655> τί πλημμελήσας, τὸ μέρος εἰ μετῆλθε γῆς;
<eur.  phoen. 1656> ἄταφος ὅδ' ἁνήρ, ὡς μάθῃς, γενήσεται.
<eur.  phoen. 1657> ἐγώ σφε θάψω, κἂν ἀπεννέπῃ πόλις.
<eur.  phoen. 1658> σαυτὴν ἄρ' ἐγγὺς τῷδε συνθάψεις νεκρῷ.
<eur.  phoen. 1659> ἀλλ' εὐκλεές τοι δύο φίλω κεῖσθαι πέλας.
<eur.  phoen. 1660> λάζυσθε τήνδε κἀς δόμους κομίζετε.
<eur.  phoen. 1661> οὐ δῆτ', ἐπεὶ τοῦδ' οὐ μεθήσομαι νεκροῦ.
<eur.  phoen. 1662> ἔκριν' ὁ δαίμων, παρθέν', οὐχ ἃ σοὶ δοκεῖ.
<eur.  phoen. 1663> κἀκεῖνο κέκριται, μὴ ἐφυβρίζεσθαι νεκρούς.
<eur.  phoen. 1664> ὡς οὔτις ἀμφὶ τῷδ' ὑγρὰν θήσει κόνιν.
<eur.  phoen. 1665> ναὶ πρός σε τῆσδε μητρὸς ̓Ιοκάστης, Κρέον.
<eur.  phoen. 1666> μάταια μοχθεῖς: οὐ γὰρ ἂν τύχοις τάδε.
<eur.  phoen. 1667> σὺ δ' ἀλλὰ νεκρῷ λουτρὰ περιβαλεῖν μ' ἔα.
<eur.  phoen. 1668> ἓν τοῦτ' ἂν εἴη τῶν ἀπορρήτων πόλει.
<eur.  phoen. 1669> ἀλλ' ἀμφὶ τραύματ' ἄγρια τελαμῶνας βαλεῖν.
<eur.  phoen. 1670> οὐκ ἔσθ' ὅπως σὺ τόνδε τιμήσεις νέκυν.
<eur.  phoen. 1671> ὦ φίλτατ', ἀλλὰ στόμα γε σὸν προσπτύξομαι.
<eur.  phoen. 1672> οὐ μὴ ἐς γάμους σοὺς συμφορὰν κτήσῃ γόοις.
<eur.  phoen. 1673> ἦ γὰρ γαμοῦμαι ζῶσα παιδὶ σῷ ποτε;
<eur.  phoen. 1674> πολλή ς' ἀνάγκη: ποῖ γὰρ ἐκφεύξῃ λέχος;
<eur.  phoen. 1675> νὺξ ἆρ' ἐκείνη Δαναί̈δων μ' ἕξει μίαν.
<eur.  phoen. 1676> εἶδες τὸ τόλμημ' οἷον ἐξωνείδισεν;
<eur.  phoen. 1677> ἴστω σίδηρος ὅρκιόν τέ μοι ξίφος.
<eur.  phoen. 1678> τί δ' ἐκπροθυμῇ τῶνδ' ἀπηλλάχθαι γάμων;
<eur.  phoen. 1679> συμφεύξομαι τῷδ' ἀθλιωτάτῳ πατρί.
<eur.  phoen. 1680> γενναιότης σοι, μωρία δ' ἔνεστί τις.
<eur.  phoen. 1681> καὶ ξυνθανοῦμαί γ', ὡς μάθῃς περαιτέρω.
<eur.  phoen. 1682> ἴθ', οὐ φονεύσεις παῖδ' ἐμόν, λίπε χθόνα.
<eur.  phoen. 1683> ὦ θύγατερ, αἰνῶ μέν σε τῆς προθυμίας.
<eur.  phoen. 1684> ἀλλ' εἰ γαμοίμην, σὺ δὲ μόνος φεύγοις, πάτερ;
<eur.  phoen. 1685> μέν' εὐτυχοῦσα, τἄμ' ἐγὼ στέρξω κακά.
<eur.  phoen. 1686> καὶ τίς σε τυφλὸν ὄντα θεραπεύσει, πάτερ;
<eur.  phoen. 1687> πεσὼν ὅπου μοι μοῖρα κείσομαι πέδῳ.
<eur.  phoen. 1688> ὁ δ' Οἰδίπους ποῦ καὶ τὰ κλείν' αἰνίγματα;
<eur.  phoen. 1689> ὄλωλ': ἓν ἦμάρ μ' ὤλβις', ἓν δ' ἀπώλεσεν.
<eur.  phoen. 1690> οὔκουν μετασχεῖν κἀμὲ δεῖ τῶν σῶν κακῶν;
<eur.  phoen. 1691> αἰσχρὰ φυγὴ θυγατρὶ σὺν τυφλῷ πατρί.
<eur.  phoen. 1692> οὔ, σωφρονούσῃ γ', ἀλλὰ γενναία, πάτερ.
<eur.  phoen. 1693> προσάγαγέ νύν με, μητρὸς ὡς ψαύσω σέθεν.
<eur.  phoen. 1694> ἰδού, γεραιᾶς φιλτάτης ψαῦσον χερί.
<eur.  phoen. 1695> ὦ μῆτερ, ὦ ξυνάορ' ἀθλιωτάτη.
<eur.  phoen. 1696> οἰκτρὰ πρόκειται, πάντ' ἔχους' ὁμοῦ κακά.
<eur.  phoen. 1697> ̓Ετεοκλέους δὲ πτῶμα Πολυνείκους τε ποῦ;
<eur.  phoen. 1698> τώδ' ἐκτάδην σοι κεῖσθον ἀλλήλοιν πέλας.
<eur.  phoen. 1699> πρόσθες τυφλὴν χεῖρ' ἐπὶ πρόσωπα δυστυχῆ.
<eur.  phoen. 1700> ἰδού, θανόντων σῶν τέκνων ἅπτου χερί.
<eur.  phoen. 1701> ὦ φίλα πεσήματ' ἄθλι' ἀθλίου πατρός.
<eur.  phoen. 1702> ὦ φίλτατον δῆτ' ὄνομα Πολυνείκους ἐμοί.
<eur.  phoen. 1703> νῦν χρησμός, ὦ παῖ, Λοξίου περαίνεται.
<eur.  phoen. 1704> ὁ ποῖος; ἀλλ' ἦ πρὸς κακοῖς ἐρεῖς κακά;
<eur.  phoen. 1705> ἐν ταῖς ̓Αθήναις κατθανεῖν μ' ἀλώμενον.
<eur.  phoen. 1706> ποῦ; τίς σε πύργος ̓Ατθίδος προσδέξεται;
<eur.  phoen. 1707> ἱερὸς Κολωνός, δώμαθ' ἱππίου θεοῦ.
<eur.  phoen. 1708> ἀλλ' εἶα, τυφλῷ τῷδ' ὑπηρέτει πατρί,
<eur.  phoen. 1709> ἐπεὶ προθυμῇ τῆσδε κοινοῦσθαι φυγῆς.
<eur.  phoen. 1710> ἴθ' ἐς φυγὰν τάλαιναν: ὄρεγε χέρα φίλαν,
<eur.  phoen. 1711> πάτερ γεραιέ, πομπίμαν
<eur.  phoen. 1712> ἔχων ἔμ' ὥστε ναυσίπομπον αὔραν.
<eur.  phoen. 1713> ἰδοὺ ἰδού, πορεύομαι:
<eur.  phoen. 1715> τέκνον, σύ μοι ποδαγὸς ἀθλία γενοῦ.
<eur.  phoen. 1716> γενόμεθα γενόμεθ', ἄθλιαί
<eur.  phoen. 1717> γε δῆτα Θηβαιᾶν μάλιστα παρθένων.
<eur.  phoen. 1718> πόθι γεραιὸν ἴχνος τίθημι;
<eur.  phoen. 1719> βάκτρα πρόσφερ', ὦ τέκνον.
<eur.  phoen. 1720> τᾷδε τᾷδε βᾶθί μοι,
<eur.  phoen. 1721> τᾷδε τᾷδε πόδα τιθείς,
<eur.  phoen. 1722> ὥστ' ὄνειρον ἰσχύν.
<eur.  phoen. 1723> ἰὼ ἰώ, δυστυχεστάτας φυγὰς
<eur.  phoen. 1724> ἐλαύνων τὸν γέροντά μ' ἐκ πάτρας.
<eur.  phoen. 1725> ἰὼ ἰώ, δεινὰ δείν' ἐγὼ τλάς.
<eur.  phoen. 1726> τί τλάς; τί τλάς; οὐχ ὁρᾷ Δίκα κακούς,
<eur.  phoen. 1727> οὐδ' ἀμείβεται βροτῶν ἀσυνεσίας.
<eur.  phoen. 1728> ὅδ' εἰμὶ μοῦσαν ὃς ἐπὶ καλ-
<eur.  phoen. 1729> λίνικον οὐράνιον ἔβαν
<eur.  phoen. 1730> μειξοπαρθένου κόρας
<eur.  phoen. 1731> αἴνιγμ' ἀσύνετον εὑρών.
<eur.  phoen. 1732> Σφιγγὸς ἀναφέρεις ὄνειδος.
<eur.  phoen. 1733> ἄπαγε τὰ πάρος εὐτυχήματ' αὐδῶν.
<eur.  phoen. 1734> τάδε ς' ἐπέμενε μέλεα πάθεα
<eur.  phoen. 1735> φυγάδα πατρίδος ἄπο γενόμενον,
<eur.  phoen. 1736> ὦ πάτερ, θανεῖν που.
<eur.  phoen. 1737> ποθεινὰ δάκρυα παρὰ φίλαισι παρθένοις
<eur.  phoen. 1738> λιποῦς' ἄπειμι πατρίδος ἀποπρὸ γαίας
<eur.  phoen. 1739> ἀπαρθένευτ' ἀλωμένα.
<eur.  phoen. 1740> φεῦ τὸ χρήσιμον φρενῶν
<eur.  phoen. 1741> ἐς πατρός γε συμφορὰς
<eur.  phoen. 1742> εὐκλεᾶ με θήσει:
<eur.  phoen. 1743> τάλαιν' ἐγὼ σῶν συγγόνου θ' ὑβρισμάτων,
<eur.  phoen. 1744> ὃς ἐκ δόμων νέκυς ἄθαπτος οἴχεται
<eur.  phoen. 1745> μέλεος, ὅν, εἴ με καὶ θανεῖν, πάτερ, χρεών,
<eur.  phoen. 1746> σκότια γᾷ καλύψω.
<eur.  phoen. 1747> πρὸς ἥλικας φάνηθι σάς.
<eur.  phoen. 1748> ἅλις ὀδυρμάτων ἐμῶν.
<eur.  phoen. 1749> σὺ δ' ἀμφὶ βωμίους λιτὰς —
<eur.  phoen. 1750> κόρον ἔχους' ἐμῶν κακῶν.
<eur.  phoen. 1751> ἴθ' ἀλλὰ Βρόμιος ἵνα τε σηκὸς
<eur.  phoen. 1752> ἄβατος ὄρεσι μαινάδων.
<eur.  phoen. 1753> Καδμείαν ᾧ νεβρίδα
<eur.  phoen. 1754> στολιδωσαμένα ποτ' ἐγὼ Σεμέλας
<eur.  phoen. 1756> θίασον ἱερὸν ὄρεσιν ἀνεχόρευσα,
<eur.  phoen. 1757> χάριν ἀχάριτον ἐς θεοὺς διδοῦσα;
<eur.  phoen. 1758> ὦ πάτρας κλεινῆς πολῖται, λεύσσετ', Οἰδίπους ὅδε,
<eur.  phoen. 1759> ὃς τὰ κλείν' αἰνίγματ' ἔγνω καὶ μέγιστος ἦν ἀνήρ,
<eur.  phoen. 1760> ὃς μόνος Σφιγγὸς κατέσχον τῆς μιαιφόνου κράτη,
<eur.  phoen. 1761> νῦν ἄτιμος αὐτὸς οἰκτρὸς ἐξελαύνομαι χθονός.
<eur.  phoen. 1762> ἀλλὰ γὰρ τί ταῦτα θρηνῶ καὶ μάτην ὀδύρομαι;
<eur.  phoen. 1763> τὰς γὰρ ἐκ θεῶν ἀνάγκας θνητὸν ὄντα δεῖ φέρειν.
<eur.  phoen. 1764> ὦ μέγα σεμνὴ Νίκη, τὸν ἐμὸν
<eur.  phoen. 1765> βίοτον κατέχοις
<eur.  phoen. 1766> καὶ μὴ λήγοις στεφανοῦσα.
