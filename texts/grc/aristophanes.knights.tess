<arist. knights. 1> ἰατταταιὰξ τῶν κακῶν, ἰατταταῖ.
<arist. knights. 2> κακῶς Παφλαγόνα τὸν νεώνητον κακὸν
<arist. knights. 3> αὐταῖσι βουλαῖς ἀπολέσειαν οἱ θεοί.
<arist. knights. 4> ἐξ οὗ γὰρ εἰσήρρησεν ἐς τὴν οἰκίαν
<arist. knights. 5> πληγὰς ἀεὶ προστρίβεται τοῖς οἰκέταις.
<arist. knights. 6> κάκιστα δῆθ' οὗτός γε πρῶτος Παφλαγόνων
<arist. knights. 7> αὐταῖς διαβολαῖς.   ὦ κακόδαιμον πῶς ἔχεις;
<arist. knights. 8> κακῶς καθάπερ σύ.   δεῦρο δὴ πρόσελθ', ἵνα
<arist. knights. 9> ξυναυλίαν κλαύσωμεν Οὐλύμπου νόμον.
<arist. knights. 10> μυμῦ μυμῦ μυμῦ μυμῦ μυμῦ μυμῦ.
<arist. knights. 11> τί κινυρόμεθ' ἄλλως; οὐκ ἐχρῆν ζητεῖν τινα
<arist. knights. 12> σωτηρίαν νῷν, ἀλλὰ μὴ κλάειν ἔτι;
<arist. knights. 13> τίς οὖν γένοιτ' ἄν;   λέγε σύ.   σὺ μὲν οὖν μοι λέγε,
<arist. knights. 14> ἵνα μὴ μάχωμαι.   μὰ τὸν ̓Απόλλω 'γὼ μὲν οὔ.
<arist. knights. 16> πῶς ἂν σύ μοι λέξειας ἁμὲ χρὴ λέγειν;
<arist. knights. 15> ἀλλ' εἰπὲ θαρρῶν, εἶτα κἀγὼ σοὶ φράσω.
<arist. knights. 17> ἀλλ' οὐκ ἔνι μοι τὸ θρέττε. πῶς ἂν οὖν ποτε
<arist. knights. 18> εἴποιμ' ἂν αὐτὸ δῆτα κομψευριπικῶς;
<arist. knights. 19> μὴ 'μοί γε, μὴ 'μοί, μὴ διασκανδικίσῃς:
<arist. knights. 20> ἀλλ' εὑρέ τιν' ἀπόκινον ἀπὸ τοῦ δεσπότου.
<arist. knights. 21> λέγε δὴ μόλωμεν ξυνεχὲς ὡδὶ ξυλλαβών.
<arist. knights. 22> καὶ δὴ λέγω μόλωμεν.   ἐξόπισθε νῦν
<arist. knights. 23> αὐτὸ φάθι τοῦ μόλωμεν.   αὐτό.   πάνυ καλῶς.
<arist. knights. 24> ὥσπερ δεφόμενος νῦν ἀτρέμα πρῶτον λέγε
<arist. knights. 25> τὸ μόλωμεν, εἶτα δ' αὐτό, κᾆτ' ἐπάγων πυκνόν.
<arist. knights. 26> μόλωμεν αὐτὸ μόλωμεν αὐτομολῶμεν.   ἢν
<arist. knights. 27> οὐχ ἡδύ;   νὴ Δία: πλήν γε περὶ τῷ δέρματι
<arist. knights. 28> δέδοικα τουτονὶ τὸν οἰωνόν.   τί δαί;
<arist. knights. 29> ὁτιὴ τὸ δέρμα δεφομένων ἀπέρχεται.
<arist. knights. 30> κράτιστα τοίνυν τῶν παρόντων ἐστὶ νῷν,
<arist. knights. 31> θεῶν ἰόντε προσπεσεῖν του πρὸς βρέτας.
<arist. knights. 32> † ποῖον βρέτας †; ἐτεὸν ἡγεῖ γὰρ θεούς;
<arist. knights. 33> ἔγωγε.   ποίῳ χρώμενος τεκμηρίῳ;
<arist. knights. 34> ὁτιὴ θεοῖσιν ἐχθρός εἰμ'. οὐκ εἰκότως;
<arist. knights. 35> εὖ προσβιβάζεις μ'. ἀλλ' ἑτέρᾳ πῃ σκεπτέον.
<arist. knights. 36> βούλει τὸ πρᾶγμα τοῖς θεαταῖσιν φράσω;
<arist. knights. 37> οὐ χεῖρον: ἓν δ' αὐτοὺς παραιτησώμεθα,
<arist. knights. 38> ἐπίδηλον ἡμῖν τοῖς προσώποισιν ποιεῖν,
<arist. knights. 39> ἢν τοῖς ἔπεσι χαίρωσι καὶ τοῖς πράγμασιν.
<arist. knights. 40> λέγοιμ' ἂν ἤδη. νῷν γάρ ἐστι δεσπότης
<arist. knights. 41> ἄγροικος ὀργὴν κυαμοτρὼξ ἀκράχολος,
<arist. knights. 42> Δῆμος πυκνίτης, δύσκολον γερόντιον
<arist. knights. 43> ὑπόκωφον. οὗτος τῇ προτέρᾳ νουμηνίᾳ
<arist. knights. 44> ἐπρίατο δοῦλον, βυρσοδέψην Παφλαγόνα,
<arist. knights. 45> πανουργότατον καὶ διαβολώτατόν τινα.
<arist. knights. 46> οὗτος καταγνοὺς τοῦ γέροντος τοὺς τρόπους,
<arist. knights. 47> ὁ βυρσοπαφλαγών, ὑποπεσὼν τὸν δεσπότην
<arist. knights. 48> ᾔκαλλ' ἐθώπευ' ἐκολάκευ' ἐξηπάτα
<arist. knights. 49> κοσκυλματίοις ἄκροισι τοιαυτὶ λέγων:
<arist. knights. 50> ὦ Δῆμε λοῦσαι πρῶτον ἐκδικάσας μίαν,
<arist. knights. 51> ἐνθοῦ ῥόφησον ἔντραγ' ἔχε τριώβολον.
<arist. knights. 52> βούλει παραθῶ σοι δόρπον; εἶτ' ἀναρπάσας
<arist. knights. 53> ὅ τι ἄν τις ἡμῶν σκευάσῃ, τῷ δεσπότῃ
<arist. knights. 54> Παφλαγὼν κεχάρισται τοῦτο. καὶ πρώην γ' ἐμοῦ
<arist. knights. 55> μᾶζαν μεμαχότος ἐν Πύλῳ Λακωνικήν,
<arist. knights. 56> πανουργότατά πως περιδραμὼν ὑφαρπάσας
<arist. knights. 57> αὐτὸς παρέθηκε τὴν ὑπ' ἐμοῦ μεμαγμένην,
<arist. knights. 58> ἡμᾶς δ' ἀπελαύνει κοὐκ ἐᾷ τὸν δεσπότην
<arist. knights. 59> ἄλλον θεραπεύειν, ἀλλὰ βυρσίνην ἔχων
<arist. knights. 60> δειπνοῦντος ἑστὼς ἀποσοβεῖ τοὺς ῥήτορας.
<arist. knights. 61> ᾄδει δὲ χρησμούς: ὁ δὲ γέρων σιβυλλιᾷ.
<arist. knights. 62> ὁ δ' αὐτὸν ὡς ὁρᾷ μεμακκοακότα,
<arist. knights. 63> τέχνην πεποίηται. τοὺς γὰρ ἔνδον ἄντικρυς
<arist. knights. 64> ψευδῆ διαβάλλει: κᾆτα μαστιγούμεθα
<arist. knights. 65> ἡμεῖς: Παφλαγὼν δὲ περιθέων τοὺς οἰκέτας
<arist. knights. 66> αἰτεῖ ταράττει δωροδοκεῖ λέγων τάδε:
<arist. knights. 67> “ὁρᾶτε τὸν ̔́Υλαν δι' ἐμὲ μαστιγούμενον;
<arist. knights. 68> εἰ μή μ' ἀναπείσετ', ἀποθανεῖσθε τήμερον.”
<arist. knights. 69> ἡμεῖς δὲ δίδομεν: εἰ δὲ μή, πατούμενοι
<arist. knights. 70> ὑπὸ τοῦ γέροντος ὀκταπλάσιον χέζομεν.
<arist. knights. 71> νῦν οὖν ἀνύσαντε φροντίσωμεν ὦγαθέ,
<arist. knights. 72> ποίαν ὁδὸν νὼ τρεπτέον καὶ πρὸς τίνα.
<arist. knights. 73> κράτιστ' ἐκείνην τὴν μόλωμεν ὦγαθέ.
<arist. knights. 74> ἀλλ' οὐχ οἷόν τε τὸν Παφλαγόν' οὐδὲν λαθεῖν:
<arist. knights. 75> ἐφορᾷ γὰρ οὗτος πάντ'. ἔχει γὰρ τὸ σκέλος
<arist. knights. 76> τὸ μὲν ἐν Πύλῳ, τὸ δ' ἓτερον ἐν τἠκκλησίᾳ.
<arist. knights. 77> τοσόνδε δ' αὐτοῦ βῆμα διαβεβηκότος
<arist. knights. 78> ὁ πρωκτός ἐστιν αὐτόχρημ' ἐν Χάοσιν,
<arist. knights. 79> τὼ χεῖρ' ἐν Αἰτωλοῖς, ὁ νοῦς δ' ἐν Κλωπιδῶν.
<arist. knights. 80> κράτιστον οὖν νῷν ἀποθανεῖν.   ἀλλὰ σκόπει,
<arist. knights. 81> ὅπως ἂν ἀποθάνοιμεν ἀνδρικώτατα.
<arist. knights. 82> πῶς δῆτα πῶς γένοιτ' ἂν ἀνδρικώτατα;
<arist. knights. 83> βέλτιστον ἡμῖν αἷμα ταύρειον πιεῖν.
<arist. knights. 84> ὁ Θεμιστοκλέους γὰρ θάνατος αἱρετώτερος.
<arist. knights. 85> μὰ Δί' ἀλλ' ἄκρατον οἶνον ἀγαθοῦ δαίμονος.
<arist. knights. 86> ἴσως γὰρ ἂν χρηστόν τι βουλευσαίμεθα.
<arist. knights. 87> ἰδού γ' ἄκρατον. περὶ πότου γοῦν ἐστί σοι;
<arist. knights. 88> πῶς δ' ἂν μεθύων χρηστόν τι βουλεύσαιτ' ἀνήρ;
<arist. knights. 89> ἄληθες οὗτος; κρουνοχυτρολήραιον εἶ.
<arist. knights. 90> οἶνον σὺ τολμᾷς εἰς ἐπίνοιαν λοιδορεῖν;
<arist. knights. 91> οἴνου γὰρ εὕροις ἄν τι πρακτικώτερον;
<arist. knights. 92> ὁρᾷς, ὅταν πίνωσιν ἄνθρωποι τότε
<arist. knights. 93> πλουτοῦσι διαπράττουσι νικῶσιν δίκας
<arist. knights. 94> εὐδαιμονοῦσιν ὠφελοῦσι τοὺς φίλους.
<arist. knights. 95> ἀλλ' ἐξένεγκέ μοι ταχέως οἴνου χοᾶ,
<arist. knights. 96> τὸν νοῦν ἵν' ἄρδω καὶ λέγω τι δεξιόν.
<arist. knights. 97> οἴμοι τί ποθ' ἡμᾶς ἐργάσει τῷ σῷ πότῳ;
<arist. knights. 98> ἀγάθ': ἀλλ' ἔνεγκ': ἐγὼ δὲ κατακλινήσομαι.
<arist. knights. 99> ἢν γὰρ μεθυσθῶ, πάντα ταυτὶ καταπάσω
<arist. knights. 100> βουλευματίων καὶ γνωμιδίων καὶ νοιδίων.
<arist. knights. 101> ὡς εὐτυχῶς ὅτι οὐκ ἐλήφθην ἔνδοθεν
<arist. knights. 102> κλέπτων τὸν οἶνον.   εἰπέ μοι Παφλαγὼν τί δρᾷ;
<arist. knights. 103> ἐπίπαστα λείξας δημιόπραθ' ὁ βάσκανος
<arist. knights. 104> ῥέγκει μεθύων ἐν ταῖσι βύρσαις ὕπτιος.
<arist. knights. 105> ἴθι νυν ἄκρατον ἐγκάναξόν μοι πολὺν
<arist. knights. 106> σπονδήν.   λαβὲ δὴ καὶ σπεῖσον ἀγαθοῦ δαίμονος.
<arist. knights. 107> ἕλχ' ἕλκε τὴν τοῦ δαίμονος τοῦ Πραμνίου.
<arist. knights. 108> ὦ δαῖμον ἀγαθὲ σὸν τὸ βούλευμ', οὐκ ἐμόν.
<arist. knights. 109> εἴπ', ἀντιβολῶ, τί ἔστι;   τοὺς χρησμοὺς ταχὺ
<arist. knights. 110> κλέψας ἔνεγκε τοῦ Παφλαγόνος ἔνδοθεν,
<arist. knights. 111> ἕως καθεύδει.   ταῦτ'. ἀτὰρ τοῦ δαίμονος
<arist. knights. 112> δέδοιχ' ὅπως μὴ τεύξομαι κακοδαίμονος.
<arist. knights. 113> φέρε νυν ἐγὼ μ' αὐτῷ προσαγάγω τὸν χοᾶ.
<arist. knights. 114> τὸν νοῦν ἵν' ἄρδω καὶ λέγω τι δεξιόν.
<arist. knights. 115> ὡς μεγάλ' ὁ Παφλαγὼν πέρδεται καὶ ῥέγκεται,
<arist. knights. 116> ὥστ' ἔλαθον αὐτὸν τὸν ἱερὸν χρησμὸν λαβών,
<arist. knights. 117> ὅνπερ μάλιστ' ἐφύλαττεν.   ὦ σοφώτατε.
<arist. knights. 118> φέρ' αὐτὸν ἵν' ἀναγνῶ: σὺ δ' ἔγχεον πιεῖν
<arist. knights. 119> ἀνύσας τι. φέρ' ἴδω τί ἄρ' ἔνεστιν αὐτόθι.
<arist. knights. 120> ὦ λόγια. δός μοι δὸς τὸ ποτήριον ταχύ.
<arist. knights. 121> ἰδού. τί φης' ὁ χρησμός;   ἑτέραν ἔγχεον.
<arist. knights. 122> ἐν τοῖς λογίοις ἔνεστιν “ἑτέραν ἔγχεον;”
<arist. knights. 123> ὦ Βάκι.   τί ἔστι;   δὸς τὸ ποτήριον ταχύ.
<arist. knights. 124> πολλῷ γ' ὁ Βάκις ἐχρῆτο τῷ ποτηρίῳ.
<arist. knights. 125> ὦ μιαρὲ Παφλαγὼν ταῦτ' ἄρ' ἐφυλάττου πάλαι,
<arist. knights. 126> τὸν περὶ σεαυτοῦ χρησμὸν ὀρρωδῶν;   τιή;
<arist. knights. 127> ἐνταῦθ' ἔνεστιν, αὐτὸς ὡς ἀπόλλυται.
<arist. knights. 128> καὶ πῶς;   ὅπως; ὁ χρησμὸς ἄντικρυς λέγει
<arist. knights. 129> ὡς πρῶτα μὲν στυππειοπώλης γίγνεται,
<arist. knights. 130> ὃς πρῶτος ἕξει τῆς πόλεως τὰ πράγματα.
<arist. knights. 131> εἷς οὑτοσὶ πώλης. τί τοὐντεῦθεν; λέγε.
<arist. knights. 132> μετὰ τοῦτον αὖθις προβατοπώλης δεύτερος.
<arist. knights. 133> δύο τώδε πώλα. καὶ τί τόνδε χρὴ παθεῖν;
<arist. knights. 134> κρατεῖν, ἕως ἕτερος ἀνὴρ βδελυρώτερος
<arist. knights. 135> αὐτοῦ γένοιτο: μετὰ δὲ ταῦτ' ἀπόλλυται.
<arist. knights. 136> ἐπιγίγνεται γὰρ βυρσοπώλης ὁ Παφλαγών,
<arist. knights. 137> ἅρπαξ κεκράκτης Κυκλοβόρου φωνὴν ἔχων.
<arist. knights. 138> τὸν προβατοπώλην ἦν ἄρ' ἀπολέσθαι χρεὼν
<arist. knights. 139> ὑπὸ βυρσοπώλου;   νὴ Δί'.   οἴμοι δείλαιος.
<arist. knights. 140> πόθεν οὖν ἂν ἔτι γένοιτο πώλης εἶς μόνος;
<arist. knights. 141> ἔτ' ἐστὶν εἷς ὑπερφυᾶ τέχνην ἔχων.
<arist. knights. 142> εἴπ', ἀντιβολῶ, τίς ἐστιν;   εἴπω;   νὴ Δία.
<arist. knights. 143> ἀλλαντοπώλης ἔσθ' ὁ τοῦτον ἐξολῶν.
<arist. knights. 144> ἀλλαντοπώλης; ὦ Πόσειδον τῆς τέχνης.
<arist. knights. 145> φέρε ποῦ τὸν ἄνδρα τοῦτον ἐξευρήσομεν;
<arist. knights. 146> ζητῶμεν αὐτόν.   ἀλλ' ὁδὶ προσέρχεται
<arist. knights. 147> ὥσπερ κατὰ θεὸν εἰς ἀγοράν.   ὦ μακάριε
<arist. knights. 148> ἀλλαντοπῶλα, δεῦρο δεῦρ' ὦ φίλτατε
<arist. knights. 149> ἀνάβαινε σωτὴρ τῇ πόλει καὶ νῷν φανείς.
<arist. knights. 150> τί ἔστι; τί με καλεῖτε;   δεῦρ' ἔλθ', ἵνα πύθῃ
<arist. knights. 151> ὡς εὐτυχὴς εἶ καὶ μεγάλως εὐδαιμονεῖς.
<arist. knights. 152> ἴθι δὴ κάθελ' αὐτοῦ τοὐλεὸν καὶ τοῦ θεοῦ
<arist. knights. 153> τὸν χρησμὸν ἀναδίδαξον αὐτὸν ὡς ἔχει:
<arist. knights. 154> ἐγὼ δ' ἰὼν προσκέψομαι τὸν Παφλαγόνα.
<arist. knights. 155> ἄγε δὴ σὺ κατάθου πρῶτα τὰ σκεύη χαμαί:
<arist. knights. 156> ἔπειτα τὴν γῆν πρόσκυσον καὶ τοὺς θεούς.
<arist. knights. 157> ἰδού: τί ἔστιν;   ὦ μακάρι' ὦ πλούσιε,
<arist. knights. 158> ὦ νῦν μὲν οὐδεὶς αὔριον δ' ὑπέρμεγας,
<arist. knights. 159> ὦ τῶν ̓Αθηνῶν ταγὲ τῶν εὐδαιμόνων.
<arist. knights. 160> τί μ' ὦγάθ' οὐ πλύνειν ἐᾷς τὰς κοιλίας
<arist. knights. 161> πωλεῖν τε τοὺς ἀλλᾶντας, ἀλλὰ καταγελᾷς;
<arist. knights. 162> ὦ μῶρε ποίας κοιλίας; δευρὶ βλέπε.
<arist. knights. 163> τὰς στίχας ὁρᾷς τὰς τῶνδε τῶν λαῶν;   ὁρῶ.
<arist. knights. 164> τούτων ἁπάντων αὐτὸς ἀρχέλας ἔσει,
<arist. knights. 165> καὶ τῆς ἀγορᾶς καὶ τῶν λιμένων καὶ τῆς πυκνός:
<arist. knights. 166> βουλὴν πατήσεις καὶ στρατηγοὺς κλαστάσεις,
<arist. knights. 167> δήσεις φυλάξεις, ἐν πρυτανείῳ λαικάσει.
<arist. knights. 168> ἐγώ;   σὺ μέντοι: κοὐδέπω γε πάνθ' ὁρᾷς.
<arist. knights. 169> ἀλλ' ἐπανάβηθι κἀπὶ τοὐλεὸν τοδὶ
<arist. knights. 170> καὶ κάτιδε τὰς νήσους ἁπάσας ἐν κύκλῳ.
<arist. knights. 171> καθορῶ.   τί δαί; τἀμπόρια καὶ τὰς ὁλκάδας;
<arist. knights. 172> ἔγωγε.   πῶς οὖν οὐ μεγάλως εὐδαιμονεῖς;
<arist. knights. 173> ἔτι νῦν τὸν ὀφθαλμὸν παράβαλλ' ἐς Καρίαν
<arist. knights. 174> τὸν δεξιόν, τὸν δ' ἕτερον ἐς Καρχηδόνα.
<arist. knights. 175> εὐδαιμονήσω δ' εἰ διαστραφήσομαι;
<arist. knights. 176> οὐκ ἀλλὰ διὰ σοῦ ταῦτα πάντα πέρναται.
<arist. knights. 177> γίγνει γάρ, ὡς ὁ χρησμὸς οὑτοσὶ λέγει,
<arist. knights. 178> ἀνὴρ μέγιστος.   εἰπέ μοι καὶ πῶς ἐγὼ
<arist. knights. 179> ἀλλαντοπώλης ὢν ἀνὴρ γενήσομαι;
<arist. knights. 180> δι' αὐτὸ γάρ τοι τοῦτο καὶ γίγνει μέγας,
<arist. knights. 181> ὁτιὴ πονηρὸς κἀξ ἀγορᾶς εἶ καὶ θρασύς.
<arist. knights. 182> οὐκ ἀξιῶ 'γὼ 'μαυτὸν ἰσχύειν μέγα.
<arist. knights. 183> οἴμοι τί ποτ' ἔσθ' ὅτι σαυτὸν οὐ φῂς ἄξιον;
<arist. knights. 184> ξυνειδέναι τί μοι δοκεῖς σαυτῷ καλόν.
<arist. knights. 185> μῶν ἐκ καλῶν εἶ κἀγαθῶν;   μὰ τοὺς θεοὺς
<arist. knights. 186> εἰ μὴ 'κ πονηρῶν γ'.   ὦ μακάριε τῆς τύχης
<arist. knights. 187> ὅσον πέπονθας ἀγαθὸν ἐς τὰ πράγματα.
<arist. knights. 188> ἀλλ' ὦγάθ' οὐδὲ μουσικὴν ἐπίσταμαι
<arist. knights. 189> πλὴν γραμμάτων, καὶ ταῦτα μέντοι κακὰ κακῶς.
<arist. knights. 190> τουτὶ μόνον ς' ἔβλαψεν, ὅτι καὶ κακὰ κακῶς.
<arist. knights. 191> ἡ δημαγωγία γὰρ οὐ πρὸς μουσικοῦ
<arist. knights. 192> ἔτ' ἐστὶν ἀνδρὸς οὐδὲ χρηστοῦ τοὺς τρόπους,
<arist. knights. 193> ἀλλ' εἰς ἀμαθῆ καὶ βδελυρόν. ἀλλὰ μὴ παρῇς
<arist. knights. 194> ἅ σοι διδόας' ἐν τοῖς λογίοισιν οἱ θεοί.
<arist. knights. 195> πῶς δῆτά φης' ὁ χρησμός;   εὖ νὴ τοὺς θεοὺς
<arist. knights. 196> καὶ ποικίλως πως καὶ σοφῶς ᾐνιγμένος:
<arist. knights. 197> ἀλλ' ὁπόταν μάρψῃ βυρσαίετος ἀγκυλοχήλης
<arist. knights. 198> γαμφηλῇσι δράκοντα κοάλεμον αἱματοπώτην,
<arist. knights. 199> δὴ τότε Παφλαγόνων μὲν ἀπόλλυται ἡ σκοροδάλμη,
<arist. knights. 200> κοιλιοπώλῃσιν δὲ θεὸς μέγα κῦδος ὀπάζει,
<arist. knights. 201> αἴ κεν μὴ πωλεῖν ἀλλᾶντας μᾶλλον ἕλωνται.
<arist. knights. 202> πῶς οὖν πρὸς ἐμὲ ταῦτ' ἐστίν; ἀναδίδασκέ με.
<arist. knights. 203> βυρσαίετος μὲν ὁ Παφλαγών ἐσθ' οὑτοσί.
<arist. knights. 204> τί δ' ἀγκυλοχήλης ἐστίν;   αὐτό που λέγει,
<arist. knights. 205> ὅτι ἀγκύλαις ταῖς χερσὶν ἁρπάζων φέρει.
<arist. knights. 206> ὁ δράκων δὲ πρὸς τί;   τοῦτο περιφανέστατον.
<arist. knights. 207> ὁ δράκων γάρ ἐστι μακρὸν ὅ τ' ἀλλᾶς αὖ μακρόν.
<arist. knights. 208> εἶθ' αἱματοπώτης ἔσθ' ὅ τ' ἀλλᾶς χὠ δράκων:
<arist. knights. 209> τὸν οὖν δράκοντά φησι τὸν βυρσαίετον
<arist. knights. 210> ἤδη κρατήσειν, αἴ κε μὴ θαλφθῇ λόγοις.
<arist. knights. 211> τὰ μὲν λόγι' αἰκάλλει με: θαυμάζω δ' ὅπως
<arist. knights. 212> τὸν δῆμον οἷός τ' ἐπιτροπεύειν εἴμ' ἐγώ.
<arist. knights. 213> φαυλότατον ἔργον: ταῦθ' ἅπερ ποιεῖς ποίει:
<arist. knights. 214> τάραττε καὶ χόρδευ' ὁμοῦ τὰ πράγματα
<arist. knights. 215> ἅπαντα, καὶ τὸν δῆμον ἀεὶ προσποιοῦ
<arist. knights. 216> ὑπογλυκαίνων ῥηματίοις μαγειρικοῖς.
<arist. knights. 217> τὰ δ' ἄλλα σοι πρόσεστι δημαγωγικά,
<arist. knights. 218> φωνὴ μιαρά, γέγονας κακῶς, ἀγοραῖος εἶ:
<arist. knights. 219> ἔχεις ἅπαντα πρὸς πολιτείαν ἃ δεῖ:
<arist. knights. 220> χρησμοί τε συμβαίνουσι καὶ τὸ Πυθικόν.
<arist. knights. 221> ἀλλὰ στεφανοῦ καὶ σπένδε τῷ Κοαλέμῳ:
<arist. knights. 222> χὤπως ἀμυνεῖ τὸν ἄνδρα.   καὶ τίς ξύμμαχος
<arist. knights. 223> γενήσεταί μοι; καὶ γὰρ οἵ τε πλούσιοι
<arist. knights. 224> δεδίασιν αὐτὸν ὅ τε πένης βδύλλει λεώς.
<arist. knights. 225> ἀλλ' εἰσὶν ἱππῆς ἄνδρες ἀγαθοὶ χίλιοι
<arist. knights. 226> μισοῦντες αὐτόν, οἳ βοηθήσουσί σοι,
<arist. knights. 227> καὶ τῶν πολιτῶν οἱ καλοί τε κἀγαθοί,
<arist. knights. 228> καὶ τῶν θεατῶν ὅστις ἐστὶ δεξιός,
<arist. knights. 229> κἀγὼ μετ' αὐτῶν χὠ θεὸς ξυλλήψεται.
<arist. knights. 230> καὶ μὴ δέδιθ': οὐ γάρ ἐστιν ἐξῃκασμένος,
<arist. knights. 231> ὑπὸ τοῦ δέους γὰρ αὐτὸν οὐδεὶς ἤθελεν
<arist. knights. 232> τῶν σκευοποιῶν εἰκάσαι. πάντως γε μὴν
<arist. knights. 233> γνωσθήσεται: τὸ γὰρ θέατρον δεξιόν.
<arist. knights. 234> οἴμοι κακοδαίμων ὁ Παφλαγὼν ἐξέρχεται.
<arist. knights. 235> οὔτοι μὰ τοὺς δώδεκα θεοὺς χαιρήσετον,
<arist. knights. 236> ὁτιὴ 'πὶ τῷ δήμῳ ξυνόμνυτον πάλαι.
<arist. knights. 237> τουτὶ τί δρᾷ τὸ Χαλκιδικὸν ποτήριον;
<arist. knights. 238> οὐκ ἔσθ' ὅπως οὐ Χαλκιδέας ἀφίστατον.
<arist. knights. 239> ἀπολεῖσθον ἀποθανεῖσθον ὦ μιαρωτάτω.
<arist. knights. 240> οὗτος τί φεύγεις; οὐ μενεῖς; ὦ γεννάδα
<arist. knights. 241> ἀλλαντοπῶλα μὴ προδῷς τὰ πράγματα.
<arist. knights. 242> ἄνδρες ἱππῆς παραγένεσθε: νῦν ὁ καιρός. ὦ Σίμων,
<arist. knights. 243> ὦ Παναίτι' οὐκ ἐλᾶτε πρὸς τὸ δεξιὸν κέρας;
<arist. knights. 244> ἅνδρες ἐγγύς. ἀλλ' ἀμύνου κἀπαναστρέφου πάλιν.
<arist. knights. 245> ὁ κονιορτὸς δῆλος αὐτῶν ὡς ὁμοῦ προσκειμένων.
<arist. knights. 246> ἀλλ' ἀμύνου καὶ δίωκε καὶ τροπὴν αὐτοῦ ποιοῦ.
<arist. knights. 247> παῖε παῖε τὸν πανοῦργον καὶ ταραξιππόστρατον
<arist. knights. 248> καὶ τελώνην καὶ φάραγγα καὶ Χάρυβδιν ἁρπαγῆς,
<arist. knights. 249> καὶ πανοῦργον καὶ πανοῦργον: πολλάκις γὰρ αὔτ' ἐρῶ.
<arist. knights. 250> καὶ γὰρ οὗτος ἦν πανοῦργος πολλάκις τῆς ἡμέρας.
<arist. knights. 251> ἀλλὰ παῖε καὶ δίωκε καὶ τάραττε καὶ κύκα
<arist. knights. 252> καὶ βδελύττου, καὶ γὰρ ἡμεῖς, κἀπικείμενος βόα:
<arist. knights. 253> εὐλαβοῦ δὲ μὴ 'κφύγῃ σε: καὶ γὰρ οἶδε τὰς ὁδούς,
<arist. knights. 254> ἅσπερ Εὐκράτης ἔφευγεν εὐθὺ τῶν κυρηβίων.
<arist. knights. 255> ὦ γέροντες ἡλιασταί, φράτερες τριωβόλου,
<arist. knights. 256> οὓς ἐγὼ βόσκω κεκραγὼς καὶ δίκαια κἄδικα,
<arist. knights. 257> παραβοηθεῖθ', ὡς ὑπ' ἀνδρῶν τύπτομαι ξυνωμοτῶν.
<arist. knights. 258> ἐν δίκῃ γ', ἐπεὶ τὰ κοινὰ πρὶν λαχεῖν κατεσθίεις,
<arist. knights. 259> κἀποσυκάζεις πιέζων τοὺς ὑπευθύνους σκοπῶν,
<arist. knights. 260> ὅστις αὐτῶν ὠμός ἐστιν ἢ πέπων ἢ μὴ πέπων,
<arist. knights. 261> κἄν τιν' αὐτῶν γνῷς ἀπράγμον' ὄντα καὶ κεχηνότα,
<arist. knights. 262> καταγαγὼν ἐκ Χερρονήσου διαβαλὼν ἀγκυρίσας
<arist. knights. 263> εἶτ' ἀποστρέψας τὸν ὦμον αὐτὸν ἐνεκολήβασας:
<arist. knights. 264> καὶ σκοπεῖς γε τῶν πολιτῶν ὅστις ἐστὶν ἀμνοκῶν,
<arist. knights. 265> πλούσιος καὶ μὴ πονηρὸς καὶ τρέμων τὰ πράγματα.
<arist. knights. 266> ξυνεπίκεισθ' ὑμεῖς; ἐγὼ δ' ἄνδρες δι' ὑμᾶς τύπτομαι,
<arist. knights. 267> ὅτι λέγειν γνώμην ἔμελλον ὡς δίκαιον ἐν πόλει
<arist. knights. 268> ἑστάναι μνημεῖον ὑμῶν ἐστιν ἀνδρείας χάριν.
<arist. knights. 269> ὡς δ' ἀλαζών, ὡς δὲ μάσθλης: εἶδες οἷ' ὑπέρχεται
<arist. knights. 270> ὡσπερεὶ γέροντας ἡμᾶς καὶ κοβαλικεύεται;
<arist. knights. 271> ἀλλ' ἐὰν ταύτῃ γε νικᾷ, ταυτῃὶ πεπλήξεται:
<arist. knights. 272> ἢν δ' ὑπεκκλίνῃ γε δευρί, τὸ σκέλος κυρηβάσει.
<arist. knights. 273> ὦ πόλις καὶ δῆμ' ὑφ' οἵων θηρίων γαστρίζομαι.
<arist. knights. 274> καὶ κέκραγας, ὥσπερ ἀεὶ τὴν πόλιν καταστρέφει;
<arist. knights. 275> ἀλλ' ἐγώ σε τῇ βοῇ ταύτῃ γε πρῶτα τρέψομαι.
<arist. knights. 276> ἀλλ' ἐὰν μέντοι γε νικᾷς τῇ βοῇ, τήνελλος εἶ:
<arist. knights. 277> ἢν δ' ἀναιδείᾳ παρέλθῃ ς', ἡμέτερος ὁ πυραμοῦς.
<arist. knights. 278> τουτονὶ τὸν ἄνδρ' ἐγὼ 'νδείκνυμι, καὶ φήμ' ἐξάγειν
<arist. knights. 279> ταῖσι Πελοποννησίων τριήρεσι ζωμεύματα.
<arist. knights. 280> ναὶ μὰ Δία κἄγωγε τοῦτον, ὅτι κενῇ τῇ κοιλίᾳ
<arist. knights. 281> ἐσδραμὼν ἐς τὸ πρυτανεῖον, εἶτα πάλιν ἐκθεῖ πλέᾳ.
<arist. knights. 282> νὴ Δί' ἐξάγων γε τἀπόρρηθ', ἅμ' ἄρτον καὶ κρέας
<arist. knights. 283> καὶ τέμαχος, οὗ Περικλέης οὐκ ἠξιώθη πώποτε.
<arist. knights. 284> ἀποθανεῖσθον αὐτίκα μάλα.
<arist. knights. 285> τριπλάσιον κεκράξομαί σου.
<arist. knights. 286> καταβοήσομαι βοῶν σε.
<arist. knights. 287> κατακεκράξομαί σε κράζων.
<arist. knights. 288> διαβαλῶ ς' ἐὰν στρατηγῇς.
<arist. knights. 289> κυνοκοπήσω σου τὸ νῶτον.
<arist. knights. 290> περιελῶ ς' ἀλαζονείαις.
<arist. knights. 291> ὑποτεμοῦμαι τὰς ὁδούς σου.
<arist. knights. 292> βλέψον ἔς μ' ἀσκαρδάμυκτος.
<arist. knights. 293> ἐν ἀγορᾷ κἀγὼ τέθραμμαι.
<arist. knights. 294> διαφορήσω ς' εἴ τι γρύξει.
<arist. knights. 295> κοπροφορήσω ς' εἰ λαλήσεις.
<arist. knights. 296> ὁμολογῶ κλέπτειν: σὺ δ' οὐχί.
<arist. knights. 297> νὴ τὸν ̔Ερμῆν τὸν ἀγοραῖον,
<arist. knights. 298> κἀπιορκῶ γε βλεπόντων.
<arist. knights. 299> ἀλλότρια τοίνυν σοφίζει,
<arist. knights. 300> καὶ φανῶ σε τοῖς πρυτάνεσιν
<arist. knights. 301> ἀδεκατεύτους τῶν θεῶν ἱερὰς
<arist. knights. 302> ἔχοντα κοιλίας.
<arist. knights. 303> ὦ μιαρὲ καὶ βδελυρὲ † καὶ κεκράκτα †, τοῦ σοῦ θράσους
<arist. knights. 305> πᾶσα μὲν γῆ πλέα, πᾶσα δ' ἐκκλησία, καὶ τέλη
<arist. knights. 306> καὶ γραφαὶ καὶ δικαστήρι', ὦ βορβοροτάραξι καὶ
<arist. knights. 310> τὴν πόλιν ἅπασαν ἡμῶν ἀνατετυρβακώς,
<arist. knights. 311> ὅστις ἡμῶν τὰς ̓Αθήνας ἐκκεκώφωκας βοῶν,
<arist. knights. 313> κἀπὸ τῶν πετρῶν ἄνωθεν τοὺς φόρους θυννοσκοπῶν.
<arist. knights. 314> οἶδ' ἐγὼ τὸ πρᾶγμα τοῦθ' ὅθεν πάλαι καττύεται.
<arist. knights. 315> εἰ δὲ μὴ σύ γ' οἶσθα κάττυμ', οὐδ' ἐγὼ χορδεύματα,
<arist. knights. 316> ὅστις ὑποτέμνων ἐπώλεις δέρμα μοχθηροῦ βοὸς
<arist. knights. 317> τοῖς ἀγροίκοισιν πανούργως, ὥστε φαίνεσθαι παχύ,
<arist. knights. 318> καὶ πρὶν ἡμέραν φορῆσαι μεῖζον ἦν δυοῖν δοχμαῖν.
<arist. knights. 319> νὴ Δία κἀμὲ τοῦτ' ἔδρασε ταὐτόν, ὥστε κατάγελων
<arist. knights. 320> πάμπολυν τοῖς δημόταισι καὶ φίλοις παρασχεθεῖν:
<arist. knights. 321> πρὶν γὰρ εἶναι Περγασῆσιν ἔνεον ἐν ταῖς ἐμβάσιν.
<arist. knights. 322> ἆρα δῆτ' οὐκ ἀπ' ἀρχῆς ἐδήλους ἀναίδειαν,
<arist. knights. 325> ἥπερ μόνη προστατεῖ ῥητόρων;
<arist. knights. 326> ᾗ σὺ πιστεύων ἀμέλγεις τῶν ξένων τοὺς καρπίμους,
<arist. knights. 327> πρῶτος ὤν: ὁ δ' ̔Ιπποδάμου λείβεται θεώμενος.
<arist. knights. 328> ἀλλ' ἐφάνη γὰρ ἀνὴρ ἕτερος πολὺ
<arist. knights. 329> σοῦ μιαρώτερος, ὥστε με χαίρειν,
<arist. knights. 330> ὅς σε παύσει καὶ πάρεισι, δῆλός ἐστιν αὐτόθεν,
<arist. knights. 331> πανουργίᾳ τε καὶ θράσει
<arist. knights. 332> καὶ κοβαλικεύμασιν.
<arist. knights. 333> ἀλλ' ὦ τραφεὶς ὅθενπέρ εἰσιν ἄνδρες οἵπερ εἰσίν,
<arist. knights. 334> νῦν δεῖξον ὡς οὐδὲν λέγει τὸ σωφρόνως τραφῆναι.
<arist. knights. 335> καὶ μὴν ἀκούσαθ' οἷός ἐστιν οὑτοσὶ πολίτης.
<arist. knights. 336> οὐκ αὖ μ' ἐάσεις;  μὰ Δί' ἐπεὶ κἀγὼ πονηρός εἰμι.
<arist. knights. 337> ἐὰν δὲ μὴ ταύτῃ γ' ὑπείκῃ, λέγ' ὅτι κἀκ πονηρῶν.
<arist. knights. 338> οὐκ αὖ μ' ἐάσεις;  μὰ Δία.  ναὶ μὰ Δία.  μὰ τὸν Ποσειδῶ.
<arist. knights. 339> ἀλλ' αὐτὸ περὶ τοῦ πρότερος εἰπεῖν πρῶτα διαμαχοῦμαι.
<arist. knights. 340> οἴμοι διαρραγήσομαι.  καὶ μὴν ἐγὼ οὐ παρήσω.
<arist. knights. 341> πάρες πάρες πρὸς τῶν θεῶν αὐτῷ διαρραγῆναι.
<arist. knights. 342> τῷ καὶ πεποιθὼς ἀξιοῖς ἐμοῦ λέγειν ἔναντα;
<arist. knights. 343> ὁτιὴ λέγειν οἷός τε κἀγὼ καὶ καρυκοποιεῖν.
<arist. knights. 344> ἰδοὺ λέγειν. καλῶς γ' ἂν οὖν σὺ πρᾶγμα προσπεσόν σοι
<arist. knights. 345> ὠμοσπάρακτον παραλαβὼν μεταχειρίσαιο χρηστῶς.
<arist. knights. 346> ἀλλ' οἶσθ' ὅπερ πεπονθέναι δοκεῖς; ὅπερ τὸ πλῆθος.
<arist. knights. 347> εἴ που δικίδιον εἶπας εὖ κατὰ ξένου μετοίκου,
<arist. knights. 348> τὴν νύκτα θρυλῶν καὶ λαλῶν ἐν ταῖς ὁδοῖς σεαυτῷ,
<arist. knights. 349> ὕδωρ τε πίνων κἀπιδεικνὺς τοὺς φίλους τ' ἀνιῶν,
<arist. knights. 350> ᾤου δυνατὸς εἶναι λέγειν. ὦ μῶρε τῆς ἀνοίας.
<arist. knights. 351> τί δαὶ σὺ πίνων τὴν πόλιν πεποίηκας, ὥστε νυνὶ
<arist. knights. 352> ὑπὸ σοῦ μονωτάτου κατεγλωττισμένην σιωπᾶν;
<arist. knights. 353> ἐμοὶ γὰρ ἀντέθηκας ἀνθρώπων τίν'; ὅστις εὐθὺς
<arist. knights. 354> θύννεια θερμὰ καταφαγών, κᾆτ' ἐπιπιὼν ἀκράτου
<arist. knights. 355> οἴνου χοᾶ κασαλβάσω τοὺς ἐν Πύλῳ στρατηγούς.
<arist. knights. 356> ἐγὼ δέ γ' ἤνυστρον βοὸς καὶ κοιλίαν ὑείαν
<arist. knights. 357> καταβροχθίσας κᾆτ' ἐπιπιὼν τὸν ζωμὸν ἀναπόνιπτος
<arist. knights. 358> λαρυγγιῶ τοὺς ῥήτορας καὶ Νικίαν ταράξω.
<arist. knights. 359> τὰ μὲν ἄλλα μ' ἤρεσας λέγων:. ἓν δ' οὐ προσίεταί με,
<arist. knights. 360> τῶν πραγμάτων ὁτιὴ μόνος τὸν ζωμὸν ἐκροφήσει.
<arist. knights. 361> ἀλλ' οὐ λάβρακας καταφαγὼν Μιλησίους κλονήσεις.
<arist. knights. 362> ἀλλὰ σχελίδας ἐδηδοκὼς ὠνήσομαι μέταλλα.
<arist. knights. 363> ἐγὼ δ' ἐπεσπηδῶν γε τὴν βουλὴν βίᾳ κυκήσω.
<arist. knights. 364> ἐγὼ δὲ κινήσω γέ σου τὸν πρωκτὸν ἀντὶ φύσκης.
<arist. knights. 365> ἐγὼ δέ γ' ἐξέλξω σε τῆς πυγῆς θύραζε κύβδα.
<arist. knights. 366> νὴ τὸν Ποσειδῶ κἀμέ τἄρ', ἤνπερ γε τοῦτον ἕλκῃς.
<arist. knights. 367> οἷόν σε δήσω 'ν τῷ ξύλῳ.
<arist. knights. 368> διώξομαί σε δειλίας.
<arist. knights. 369> ἡ βύρσα σου θρανεύσεται.
<arist. knights. 370> δερῶ σε θύλακον κλοπῆς.
<arist. knights. 371> διαπατταλευθήσει χαμαί.
<arist. knights. 372> περικόμματ' ἔκ σου σκευάσω.
<arist. knights. 373> τὰς βλεφαρίδας σου παρατιλῶ.
<arist. knights. 374> τὸν πρηγορεῶνά σοὐκτεμῶ.
<arist. knights. 375> καὶ νὴ Δί' ἐμβαλόντες αὐτῷ
<arist. knights. 376> πάτταλον μαγειρικῶς
<arist. knights. 377> ἐς τὸ στόμ', εἶτα δ' ἔνδοθεν
<arist. knights. 378> τὴν γλῶτταν ἐξείραντες αὐτοῦ
<arist. knights. 379> σκεψόμεσθ' εὖ κἀνδρικῶς
<arist. knights. 380> κεχηνότος
<arist. knights. 381> τὸν πρωκτὸν εἰ χαλαζᾷ.
<arist. knights. 382> ἦν ἄρα πυρός γ' ἕτερα θερμότερα καὶ λόγων
<arist. knights. 385> ἐν πόλει τῶν ἀναιδῶν ἀναιδέστεροι: καὶ τὸ πρᾶγμ'
<arist. knights. 386> ἦν ἄρ' οὐ φαῦλον ὧδ' ἀλλ' ἔπιθι καὶ στρόβει,
<arist. knights. 387> μηδὲν ὀλίγον ποίει. νῦν γὰρ ἔχεται μέσος:
<arist. knights. 388> ὡς ἐὰν νυνὶ μαλάξῃς αὐτὸν ἐν τῇ προσβολῇ,
<arist. knights. 390> δειλὸν εὑρήσεις: ἐγὼ γὰρ τοὺς τρόπους ἐπίσταμαι.
<arist. knights. 391> ἀλλ' ὅμως οὗτος τοιοῦτος ὢν ἅπαντα τὸν βίον,
<arist. knights. 392> κᾆτ' ἀνὴρ ἔδοξεν εἶναι, τἀλλότριον ἀμῶν θέρος.
<arist. knights. 393> νῦν δὲ τοὺς στάχυς ἐκείνους, οὓς ἐκεῖθεν ἤγαγεν,
<arist. knights. 394> ἐν ξύλῳ δήσας ἀφαύει κἀποδόσθαι βούλεται.
<arist. knights. 395> οὐ δέδοιχ' ὑμᾶς, ἕως ἂν ζῇ τὸ βουλευτήριον
<arist. knights. 396> καὶ τὸ τοῦ δήμου πρόσωπον μακκοᾷ καθήμενον.
<arist. knights. 397> ὡς δὲ πρὸς πᾶν ἀναιδεύεται κοὐ μεθίστησι
<arist. knights. 398> τοῦ χρώματος τοῦ παρεστηκότος.
<arist. knights. 400> εἴ σε μὴ μισῶ, γενοίμην ἐν Κρατίνου κῴδιον,
<arist. knights. 401> καὶ διδασκοίμην προσᾴδειν Μορσίμου τραγῳδίᾳ.
<arist. knights. 402> ὦ περὶ πάντ' ἐπὶ πᾶσί τε πράγμασι
<arist. knights. 403> δωροδόκοισιν ἐπ' ἄνθεσιν ἵζων,
<arist. knights. 404> εἴθε φαύλως ὥσπερ ηὗρες ἐκβάλοις τὴν ἔνθεσιν.
<arist. knights. 405> ᾄσαιμι γὰρ τότ' ἂν μόνον,
<arist. knights. 406> “πῖνε πῖν' ἐπὶ συμφοραῖς.”
<arist. knights. 407> τὸν ̓Ιουλίου τ' ἂν οἴομαι γέροντα πυροπίπην
<arist. knights. 408> ἡσθέντ' ἰηπαιωνίσαι καὶ βακχέβακχον ᾆσαι.
<arist. knights. 409> οὔτοί μ' ὑπερβαλεῖσθ' ἀναιδείᾳ μὰ τὸν Ποσειδῶ,
<arist. knights. 410> ἢ μή ποτ' ἀγοραίου Διὸς σπλάλχνοισι παραγενοίμην.
<arist. knights. 411> ἔγωγε νὴ τοὺς κονδύλους οὓς πολλὰ δὴ 'πὶ πολλοῖς
<arist. knights. 412> ἠνεσχόμην ἐκ παιδίων, μαχαιρίδων τε πληγάς,
<arist. knights. 413> ὑπερβαλεῖσθαί ς' οἴομαι τούτοισιν, ἢ μάτην γ' ἂν
<arist. knights. 414> ἀπομαγδαλιὰς σιτούμενος τοσοῦτος ἐκτραφείην.
<arist. knights. 415> ἀπομαγδαλιὰς ὥσπερ κύων; ὦ παμπόνηρε πῶς οὖν
<arist. knights. 416> κυνὸς βορὰν σιτούμενος μαχεῖ σὺ κυνοκεφάλλῳ;
<arist. knights. 417> καὶ νὴ Δί' ἄλλα γ' ἐστί μου κόβαλα παιδὸς ὄντος.
<arist. knights. 418> ἐξηπάτων γὰρ τοὺς μαγείρους ἐπιλέγων τοιαυτί:
<arist. knights. 419> “σκέψασθε παῖδες: οὐχ ὁρᾶθ'; ὥρα νέα, χελιδών.”
<arist. knights. 420> οἱ δ' ἔβλεπον, κἀγὼ 'ν τοσούτῳ τῶν κρεῶν ἔκλεπτον.
<arist. knights. 421> ὦ δεξιώτατον κρέας σοφῶς γε προὐνοήσω:
<arist. knights. 422> ὥσπερ ἀκαλήφας ἐσθίων πρὸ χελιδόνων ἔκλεπτες.
<arist. knights. 423> καὶ ταῦτα δρῶν ἐλάνθανόν γ': εἰ δ' οὖν ἴδοι τις αὐτῶν,
<arist. knights. 424> ἀποκρυπτόμενος ἐς τὼ κοχώνα τοὺς θεοὺς ἀπώμνυν:
<arist. knights. 425> ὥστ' εἶπ' ἀνὴρ τῶν ῥητόρων ἰδών με τοῦτο δρῶντα:
<arist. knights. 426> “οὐκ ἔσθ' ὅπως ὁ παῖς ὅδ' οὐ τὸν δῆμον ἐπιτροπεύσει.”
<arist. knights. 427> εὖ γε ξυνέβαλεν αὔτ': ἀτὰρ δῆλόν γ' ἀφ' οὗ ξυνέγνω:
<arist. knights. 428> ὁτιὴ 'πιώρκεις θ' ἡρπακὼς καὶ κρέας ὁ πρωκτὸς εἶχεν.
<arist. knights. 429> ἐγώ σε παύσω τοῦ θράσους, οἶμαι δὲ μᾶλλον ἄμφω.
<arist. knights. 430> ἔξειμι γάρ σοι λαμπρὸς ἤδη καὶ μέγας καθιείς,
<arist. knights. 431> ὁμοῦ ταράττων τήν τε γῆν καὶ τὴν θάλατταν εἰκῇ.
<arist. knights. 432> ἐγὼ δὲ συστείλας γε τοὺς ἀλλᾶντας εἶτ' ἀφήσω
<arist. knights. 433> κατὰ κῦμ' ἐμαυτὸν οὔριον, κλάειν σε μακρὰ κελεύσας.
<arist. knights. 434> κἄγωγ', ἐάν τι παραχαλᾷ, τὴν ἀντλίαν φυλάξω.
<arist. knights. 435> οὔτοι μὰ τὴν Δήμητρα καταπροίξει τάλαντα πολλὰ
<arist. knights. 436> κλέψας ̓Αθηναίων.  ἄθρει καὶ τοῦ ποδὸς παρίει:
<arist. knights. 437> ὡς οὗτος ἤδη καικίας καὶ συκοφαντίας πνεῖ.
<arist. knights. 438> σὲ δ' ἐκ Ποτειδαίας ἔχοντ' εὖ οἶδα δέκα τάλαντα.
<arist. knights. 439> τί δῆτα; βούλει τῶν ταλάντων ἓν λαβὼν σιωπᾶν;
<arist. knights. 440> ἁνὴρ ἂν ἡδέως λάβοι. τοὺς τερθρίους παρίει:
<arist. knights. 441> τὸ πνεῦμ' ἔλαττον γίγνεται.
<arist. knights. 442> φεύξει γραφὰς
<arist. knights. 443> ἑκατονταλάντους τέτταρας.
<arist. knights. 444> σὺ δ' ἀστρατείας γ' εἴκοσιν,
<arist. knights. 445> κλοπῆς δὲ πλεῖν ἢ χιλίας.
<arist. knights. 445> ἐκ τῶν ἀλιτηρίων σέ φημι
<arist. knights. 446> γεγονέναι τῶν τῆς θεοῦ.
<arist. knights. 447> τὸν πάππον εἶναί φημί σου
<arist. knights. 448> τῶν δορυφόρων —  ποίων; φράσον.
<arist. knights. 449> τῶν Βυρσίνης τῆς ̔Ιππίου.
<arist. knights. 450> κόβαλος εἶ.  πανοῦργος εἶ.
<arist. knights. 451> παῖ' ἀνδρικῶς.  ἰοὺ ἰού,
<arist. knights. 452> τύπτουσί μ' οἱ ξυνωμόται.
<arist. knights. 453> παῖ' αὐτὸν ἀνδρειότατα, καὶ
<arist. knights. 454> γάστριζε καὶ τοῖς ἐντέροις
<arist. knights. 455> καὶ τοῖς κόλοις,
<arist. knights. 456> χὤπως κολᾷ τὸν ἄνδρα.
<arist. knights. 457> ὦ γεννικώτατον κρέας ψυχήν τ' ἄριστε πάντων,
<arist. knights. 458> καὶ τῇ πόλει σωτὴρ φανεὶς ἡμῖν τε τοῖς πολίταις,
<arist. knights. 459> ὡς εὖ τὸν ἄνδρα ποικίλως θ' ὑπῆλθες ἐν λόγοισιν.
<arist. knights. 460> πῶς ἄν ς' ἐπαινέσαιμεν οὕτως ὥσπερ ἡδόμεσθα;
<arist. knights. 461> ταυτὶ μὰ τὴν Δήμητρά μ' οὐκ ἐλάνθανεν
<arist. knights. 462> τεκταινόμενα τὰ πράγματ', ἀλλ' ἠπιστάμην
<arist. knights. 463> γομφούμεν' αὐτὰ πάντα καὶ κολλώμενα.
<arist. knights. 464> οἴμοι σὺ δ' οὐδὲν ἐξ ἁμαξουργοῦ λέγεις;
<arist. knights. 465> οὔκουν μ' ἐν ̓́Αργει γ' οἷα πράττεις λανθάνει.
<arist. knights. 466> πρόφασιν μὲν ̓Αργείους φίλους ἡμῖν ποιεῖ,
<arist. knights. 467> ἰδίᾳ δ' ἐκεῖ Λακεδαιμονίοις ξυγγίγνεται.
<arist. knights. 468> καὶ ταῦτ' ἐφ' οἷσίν ἐστι συμφυσώμενα
<arist. knights. 469> ἐγᾦδ': ἐπὶ γὰρ τοῖς δεδεμένοις χαλκεύεται.
<arist. knights. 470> εὖ γ' εὖ γε, χάλκεὐ ἀντὶ τῶν κολλωμένων.
<arist. knights. 471> καὶ ξυγκροτοῦσιν ἄνδρες αὔτ' ἐκεῖθεν αὖ,
<arist. knights. 472> καὶ ταῦτά μ' οὔτ' ἀργύριον οὔτε χρυσίον
<arist. knights. 473> διδοὺς ἀναπείσεις οὔτε προσπέμπων φίλους,
<arist. knights. 474> ὅπως ἐγὼ ταῦτ' οὐκ ̓Αθηναίοις φράσω.
<arist. knights. 475> ἐγὼ μὲν οὖν αὐτίκα μάλ' ἐς βουλὴν ἰὼν
<arist. knights. 476> ὑμῶν ἁπάντων τὰς ξυνωμοσίας ἐρῶ,
<arist. knights. 477> καὶ τὰς ξυνόδους τὰς νυκτερινὰς τὰς ἐν πόλει,
<arist. knights. 478> καὶ πάνθ' ἃ Μήδοις καὶ βασιλεῖ ξυνόμνυτε,
<arist. knights. 479> καὶ τἀκ Βοιωτῶν ταῦτα συντυρούμενα.
<arist. knights. 480> πῶς οὖν ὁ τυρὸς ἐν Βοιωτοῖς ὤνιος;
<arist. knights. 481> ἐγώ σε νὴ τὸν ̔Ηρακλέα παραστορῶ.
<arist. knights. 482> ἄγε δὴ σὺ τίνα νοῦν ἢ τίνα ψυχὴν ἔχεις;
<arist. knights. 483> νυνί γε δείξεις, εἴπερ ἀπεκρύψω τότε
<arist. knights. 484> ἐς τὼ κοχώνα τὸ κρέας, ὡς αὐτὸς λέγεις:
<arist. knights. 485> θεύσει γὰρ ᾄξας ἐς τὸ βουλευτήριον,
<arist. knights. 486> ὡς οὗτος ἐσπεσὼν ἐκεῖσε διαβαλεῖ
<arist. knights. 487> ἡμᾶς ἅπαντας καὶ κράγον κεκράξεται.
<arist. knights. 488> ἀλλ' εἶμι: πρῶτον δ' ὡς ἔχω τὰς κοιλίας
<arist. knights. 489> καὶ τὰς μαχαίρας ἐνθαδὶ καταθήσομαι.
<arist. knights. 490> ἔχε νυν, ἄλειψον τὸν τράχηλον τουτῳί,
<arist. knights. 491> ἵν' ἐξολισθάνειν δύνῃ τὰς διαβολάς.
<arist. knights. 492> ἀλλ' εὖ λέγεις καὶ παιδοτριβικῶς ταυταγί.
<arist. knights. 493> ἔχε νυν, ἐπέγκαψον λαβὼν ταδί.   τί δαί;
<arist. knights. 494> ἵν' ἄμεινον ὦ τᾶν ἐσκοροδισμένος μάχῃ.
<arist. knights. 495> καὶ σπεῦδε ταχέως.   ταῦτα δρῶ.   μέμνησό νυν
<arist. knights. 496> δάκνειν διαβάλλειν, τοὺς λόφους κατεσθίειν,
<arist. knights. 497> χὤπως τὰ κάλλαἰ ἀποφαγὼν ἥξεις πάλιν.
<arist. knights. 498> ἄλλ' ἴθι χαίρων, καὶ πράξειας
<arist. knights. 499> κατὰ νοῦν τὸν ἐμόν, καί σε φυλάττοι
<arist. knights. 500> Ζεὺς ἀγοραῖος: καὶ νικήσας
<arist. knights. 501> αὖθις ἐκεῖθεν πάλιν ὡς ἡμᾶς
<arist. knights. 502> ἔλθοις στεφάνοις κατάπαστος.
<arist. knights. 503> ὑμεῖς δ' ἡμῖν προσέχετε τὸν νοῦν
<arist. knights. 504> τοῖς ἀναπαίστοις,
<arist. knights. 505> ὦ παντοίας ἤδη Μούσης
<arist. knights. 506> πειραθέντες καθ' ἑαυτούς.
<arist. knights. 507> εἰ μέν τις ἀνὴρ τῶν ἀρχαίων κωμῳδοδιδάσκαλος ἡμᾶς
<arist. knights. 508> ἠνάγκαζεν λέξοντας ἔπη πρὸς τὸ θέατρον παραβῆναι,
<arist. knights. 509> οὐκ ἂν φαύλως ἔτυχεν τούτου: νῦν δ' ἄξιός ἐσθ' ὁ ποιητής,
<arist. knights. 510> ὅτι τοὺς αὐτοὺς ἡμῖν μισεῖ τολμᾷ τε λέγειν τὰ δίκαια,
<arist. knights. 511> καὶ γενναίως πρὸς τὸν τυφῶ χωρεῖ καὶ τὴν ἐριώλην.
<arist. knights. 512> ἃ δὲ θαυμάζειν ὑμῶν φησιν πολλοὺς αὐτῷ προσιόντας
<arist. knights. 513> καὶ βασανίζειν ὡς οὐχὶ πάλαι χορὸν αἰτοίη καθ' ἑαυτόν,
<arist. knights. 514> ἡμᾶς ὑμῖν ἐκέλευε φράσαι περὶ τούτου. φησὶ γὰρ ἁνὴρ
<arist. knights. 515> οὐχ ὑπ' ἀνοίας τοῦτο πεπονθὼς διατρίβειν, ἀλλὰ νομίζων
<arist. knights. 516> κωμῳδοδιδασκαλίαν εἶναι χαλεπώτατον ἔργον ἁπάντων:
<arist. knights. 517> πολλῶν γὰρ δὴ πειρασάντων αὐτὴν ὀλίγοις χαρίσασθαι:
<arist. knights. 518> ὑμᾶς τε πάλαι διαγιγνώσκων ἐπετείους τὴν φύσιν ὄντας
<arist. knights. 519> καὶ τοὺς προτέρους τῶν ποιητῶν ἅμα τῷ γήρᾳ προδιδόντας:
<arist. knights. 520> τοῦτο μὲν εἰδὼς ἅπαθε Μάγνης ἅμα ταῖς πολιαῖς κατιούσαις,
<arist. knights. 521> ὃς πλεῖστα χορῶν τῶν ἀντιπάλων νίκης ἔστησε τροπαῖα:
<arist. knights. 522> πάσας δ' ὑμῖν φωνὰς ἱεὶς καὶ ψάλλων καὶ πτερυγίζων
<arist. knights. 523> καὶ λυδίζων καὶ ψηνίζων καὶ βαπτόμενος βατραχείοις
<arist. knights. 524> οὐκ ἐξήρκεσεν, ἀλλὰ τελευτῶν ἐπὶ γήρως, οὐ γὰρ ἐφ' ἥβης,
<arist. knights. 525> ἐξεβλήθη πρεσβύτης ὤν, ὅτι τοῦ σκώπτειν ἀπελείφθη:
<arist. knights. 526> εἶτα Κρατίνου μεμνημένος, ὃς πολλῷ ῥεύσας ποτ' ἐπαίνῳ
<arist. knights. 527> διὰ τῶν ἀφελῶν πεδίων ἔρρει, καὶ τῆς στάσεως παρασύρων
<arist. knights. 528> ἐφόρει τὰς δρῦς καὶ τὰς πλατάνους καὶ τοὺς ἐχθροὺς προθελύμνους:
<arist. knights. 529> ᾆσαι δ' οὐκ ἦν ἐν ξυμποσίῳ πλὴν “Δωροῖ συκοπέδιλε,”
<arist. knights. 530> καὶ “τέκτονες εὐπαλάμων ὕμνων:” οὕτως ἤνθησεν ἐκεῖνος.
<arist. knights. 531> νυνὶ δ' ὑμεῖς αὐτὸν ὁρῶντες παραληροῦντ' οὐκ ἐλεεῖτε,
<arist. knights. 532> ἐκπιπτουσῶν τῶν ἠλέκτρων καὶ τοῦ τόνου οὐκέτ' ἐνόντος
<arist. knights. 533> τῶν θ' ἁρμονιῶν διαχασκουσῶν: ἀλλὰ γέρων ὢν περιέρρει,
<arist. knights. 534> ὥσπερ Κοννᾶς, στέφανον μὲν ἔχων αὖον δίψῃ δ' ἀπολωλώς,
<arist. knights. 535> ὃν χρῆν διὰ τὰς προτέρας νίκας πίνειν ἐν τῷ πρυτανείῳ,
<arist. knights. 536> καὶ μὴ ληρεῖν ἀλλὰ θεᾶσθαι λιπαρὸν παρὰ τῷ Διονύσῳ.
<arist. knights. 537> οἵας δὲ Κράτης ὀργὰς ὑμῶν ἠνέσχετο καὶ στυφελιγμούς,
<arist. knights. 538> ὃς ἀπὸ σμικρᾶς δαπάνης ὑμᾶς ἀριστίζων ἀπέπεμπεν,
<arist. knights. 539> ἀπὸ κραμβοτάτου στόματος μάττων ἀστειοτάτας ἐπινοίας:
<arist. knights. 540> χοὖτος μέντοι μόνος ἀντήρκει, τοτὲ μὲν πίπτων τοτὲ δ' οὐχί.
<arist. knights. 541> ταῦτ' ὀρρωδῶν διέτριβεν ἀεί, καὶ πρὸς τούτοισιν ἔφασκεν
<arist. knights. 542> ἐρέτην χρῆναι πρῶτα γενέσθαι πρὶν πηδαλίοις ἐπιχειρεῖν,
<arist. knights. 543> κᾆτ' ἐντεῦθεν πρῳρατεῦσαι καὶ τοὺς ἀνέμους διαθρῆσαι,
<arist. knights. 544> κᾆτα κυβερνᾶν αὐτὸν ἑαυτῷ. τούτων οὖν οὕνεκα πάντων,
<arist. knights. 545> ὅτι σωφρονικῶς κοὐκ ἀνοήτως ἐσπηδήσας ἐφλυάρει,
<arist. knights. 546> αἴρεσθ' αὐτῷ πολὺ τὸ ῥόθιον, παραπέμψατ' ἐφ' ἕνδεκα κώπαις
<arist. knights. 547> θόρυβον χρηστὸν ληναί̈την,
<arist. knights. 548> ἵν' ὁ ποιητὴς ἀπίῃ χαίρων
<arist. knights. 549> κατὰ νοῦν πράξας,
<arist. knights. 550> φαιδρὸς λάμποντι μετώπῳ.
<arist. knights. 551> ἵππι' ἄναξ Πόσειδον, ᾧ
<arist. knights. 552> χαλκοκρότων ἵππων κτύπος
<arist. knights. 553> καὶ χρεμετισμὸς ἁνδάνει
<arist. knights. 554> καὶ κυανέμβολοι θοαὶ
<arist. knights. 555> μισθοφόροι τριήρεις,
<arist. knights. 556> μειρακίων θ' ἅμιλλα λαμπρυνομένων ἐν ἅρμασιν
<arist. knights. 557> καὶ βαρυδαιμονούντων,
<arist. knights. 558> δεῦρ' ἔλθ' ἐς χορὸν ὦ χρυσοτρίαιν' ὦ
<arist. knights. 560> δελφίνων μεδέων Σουνιάρατε,
<arist. knights. 561> ὦ Γεραίστιε παῖ Κρόνου,
<arist. knights. 562> Φαρμίωνί τε φίλτατ' ἐκ
<arist. knights. 563> τῶν ἄλλων τε θεῶν ̓Αθηναίοις
<arist. knights. 564> πρὸς τὸ παρεστός.
<arist. knights. 565> εὐλογῆσαι βουλόμεσθα τοὺς πατέρας ἡμῶν, ὅτι
<arist. knights. 566> ἄνδρες ἦσαν τῆσδε τῆς γῆς ἄξιοι καὶ τοῦ πέπλου,
<arist. knights. 567> οἵτινες πεζαῖς μάχαισιν ἔν τε ναυφάρκτῳ στρατῷ
<arist. knights. 568> πανταχοῦ νικῶντες ἀεὶ τήνδ' ἐκόσμησαν πόλιν:
<arist. knights. 569> οὐ γὰρ οὐδεὶς πώποτ' αὐτῶν τοῦς ἐναντίους ἰδὼν
<arist. knights. 570> ἠρίθμησεν, ἀλλ' ὁ θυμὸς εὐθὺς ἦν ̓Αμυνίας:
<arist. knights. 571> εἰ δέ που πέσοιεν ἐς τὸν ὦμον ἐν μάχῃ τινί,
<arist. knights. 572> τοῦτ' ἀπεψήσαντ' ἄν, εἶτ' ἠρνοῦντο μὴ πεπτωκέναι,
<arist. knights. 573> ἀλλὰ διεπάλαιον αὖθις. καὶ στρατηγὸς οὐδ' ἂν εἷς
<arist. knights. 574> τῶν πρὸ τοῦ σίτησιν ᾔτης' ἐρόμενος Κλεαίνετον:
<arist. knights. 575> νῦν δ' ἐὰν μὴ προεδρίαν φέρωσι καὶ τὰ σιτία,
<arist. knights. 576> οὐ μαχεῖσθαί φασιν. ἡμεῖς δ' ἀξιοῦμεν τῇ πόλει
<arist. knights. 577> προῖκα γενναίως ἀμύνειν καὶ θεοῖς ἐγχωρίοις.
<arist. knights. 578> καὶ πρὸς οὐκ αἰτοῦμεν οὐδὲν πλὴν τοσουτονὶ μόνον:
<arist. knights. 579> ἤν ποτ' εἰρήνη γένηται καὶ πόνων παυσώμεθα,
<arist. knights. 580> μὴ φθονεῖθ' ἡμῖν κομῶσι μηδ' ἀπεστλεγγισμένοις.
<arist. knights. 581> ̓͂Ω πολιοῦχε Παλλάς, ὦ
<arist. knights. 582> τῆς ἱερωτάτης ἁπασῶν
<arist. knights. 583> πολέμῳ τε καὶ ποιηταῖς
<arist. knights. 584> δυνάμει θ' ὑπερφερούσης
<arist. knights. 585> μεδέουσα χώρας,
<arist. knights. 586> δεῦρ' ἀφικοῦ λαβοῦσα τὴν
<arist. knights. 587> ἐν στρατιαῖς τε καὶ μάχαις
<arist. knights. 588> ἡμετέραν ξυνεργὸν
<arist. knights. 589> Νίκην, ἣ χορικῶν ἐστιν ἑταίρα
<arist. knights. 590> τοῖς τ' ἐχθροῖσι μεθ' ἡμῶν στασιάζει.
<arist. knights. 591> νῦν οὖν δεῦρο φάνηθι: δεῖ
<arist. knights. 592> γὰρ τοῖς ἀνδράσι τοῖσδε πάσῃ
<arist. knights. 593> τέχνῃ πορίσαι σε νίκην
<arist. knights. 594> εἴπερ ποτὲ καὶ νῦν.
<arist. knights. 595> ἃ ξύνισμεν τοῖσιν ἵπποις, βουλόμεσθ' ἐπαινέσαι.
<arist. knights. 596> ἄξιοι δ' εἴς' εὐλογεῖσθαι: πολλὰ γὰρ δὴ πάγματα
<arist. knights. 597> ξυνδιήνεγκαν μεθ' ἡμῶν, ἐσβολάς τε καὶ μάχας.
<arist. knights. 598> ἀλλὰ τἀν τῇ μὲν αὐτῶν οὐκ ἄγαν θαυμάζομεν,
<arist. knights. 599> ὡς ὅτ' ἐς τὰς ἱππαγωγοὺς εἰσεπήδων ἀνδρικῶς,
<arist. knights. 600> πριάμενοι κώθωνας, οἱ δὲ καὶ σκόροδα καὶ κρόμμυα:
<arist. knights. 601> εἶτα τὰς κώπας λαβόντες ὥσπερ ἡμεῖς οἱ βροτοὶ
<arist. knights. 602> ἐμβαλόντες ἀνεβρύαξαν, “ἱππαπαῖ, τίς ἐμβαλεῖ;
<arist. knights. 603> ληπτέον μᾶλλον. τί δρῶμεν; οὐκ ἐλᾷς ὦ σαμφόρα;”
<arist. knights. 604> ἐξεπήδων τ' ἐς Κόρινθον: εἶτα δ' οἱ νεώτεροι
<arist. knights. 605> ταῖς ὁπλαῖς ὤρυττον εὐνὰς καὶ μετῇσαν στρώματα:
<arist. knights. 606> ἤσθιον δὲ τοὺς παγούρους ἀντὶ ποίας Μηδικῆς,
<arist. knights. 607> εἴ τις ἐξέρποι θύραζε κἀκ βυθοῦ θηρώμενοι:
<arist. knights. 608> ὥστ' ἔφη Θέωρος εἰπεῖν καρκίνον Κορίνθιον,
<arist. knights. 609> “δεινά γ' ὦ Πόσειδον εἰ μήτ' ἐν βυθῷ δυνήσομαι
<arist. knights. 610> μήτε γῇ μήτ' ἐν θαλάττῃ διαφυγεῖν τοὺς ἱππέας.”
<arist. knights. 611> ὦ φίλτατ' ἀνδρῶν καὶ νεανικώτατε.
<arist. knights. 612> ὅσην ἀπὼν παρέσχες ἡμῖν φροντίδα:
<arist. knights. 613> καὶ νῦν ἐπειδὴ σῶς ἐλήλυθας πάλιν,
<arist. knights. 614> ἄγγειλον ἡμῖν πῶς τὸ πρᾶγμ' ἠγωνίσω.
<arist. knights. 615> τί δ' ἄλλο γ' εἰ μὴ Νικόβουλος ἐγενόμην;
<arist. knights. 616> νῦν ἄρ' ἄξιόν γε πᾶσίν ἐστιν ἐπολολύξαι.
<arist. knights. 617> ὦ καλὰ λέγων πολὺ δ' ἀμείνον' ἔτι τῶν λόγων
<arist. knights. 618> ἐργασάμεν', εἴθ' ἐπέλθοις
<arist. knights. 619> ἅπαντά μοι σαφῶς:
<arist. knights. 620> ὡς ἐγώ μοι δοκῶ
<arist. knights. 621> κἂν μακρὰν ὁδὸν διελθεῖν
<arist. knights. 622> ὥστ' ἀκοῦσαι. πρὸς τάδ' ὦ βέλτιστε
<arist. knights. 623> θαρρήσας λέγ', ὡς, ἅπαντες
<arist. knights. 623b> ἡδόμεσθά σοι.
<arist. knights. 624> καὶ μὴν ἀκοῦσαί γ' ἄξιον τῶν πραγμάτων.
<arist. knights. 625> εὐθὺς γὰρ αὐτοῦ κατόπιν ἐνθένδ' ἱέμην:
<arist. knights. 626> ὁ δ' ἄρ' ἔνδον ἐλασίβροντ' ἀναρρηγνὺς ἔπη
<arist. knights. 627> τερατευόμενος ἤρειδε κατὰ τῶν ἱππέων,
<arist. knights. 628> κρημνοὺς †ἐρείδων† καὶ ξυνωμότας λέγων
<arist. knights. 629> πιθανώταθ': ἡ βουλὴ δ' ἅπας' ἀκροωμένη
<arist. knights. 630> ἐγένεθ' ὑπ' αὐτοῦ ψευδατραφάξυος πλέα,
<arist. knights. 631> κἄβλεψε νᾶπυ καὶ τὰ μέτωπ' ἀνέσπασεν.
<arist. knights. 632> κἄγωγ' ὅτε δὴ γ'νων ἐνδεχομένην τοὺς λόγους
<arist. knights. 633> καὶ τοῖς φενακισμοῖσιν ἐξαπατωμένην,
<arist. knights. 634> “ἄγε δὴ Σκίταλοι καὶ Φένακες,” ἦν δ' ἐγώ,
<arist. knights. 635> “Βερέσχεθοί τε καὶ Κόβαλοι καὶ Μόθων,
<arist. knights. 636> ἀγορά τ' ἐν ᾗ παῖς ὢν ἐπαιδεύθην ἐγώ,
<arist. knights. 637> νῦν μοι φράσος καὶ γλῶτταν εὔπορον δότε
<arist. knights. 638> φωνήν τ' ἀναιδῆ.” ταῦτα φροντίζοντί μοι
<arist. knights. 639> ἐκ δεξιᾶς ἀπέπαρδε καταπύγων ἀνήρ.
<arist. knights. 640> κἀγὼ προσέκυσα: κᾆτα τῷ πρωκτῷ θενὼν
<arist. knights. 641> τὴν κιγκλίδ' ἐξήραξα κἀναχανὼν μέγα
<arist. knights. 642> ἀνέκραγον: “ὦ βουλὴ λόγους ἀγαθοὺς φέρων
<arist. knights. 643> εὐαγγελίσασθαι πρῶτον ὑμῖν βούλομαι:
<arist. knights. 644> ἐξ οὗ γὰρ ἡμῖν ὁ πόλεμος κατερράγη,
<arist. knights. 645> οὐπώποτ' ἀφύας εἶδον ἀξιωτέρας.”
<arist. knights. 646> τῶν δ' εὐθέως τὰ πρόσωπα διεγαλήνισεν:
<arist. knights. 647> εἶτ' ἐστεφάνουν μ' εὐαγγέλια: κἀγὼ φρασα
<arist. knights. 648> αὐτοῖς ἀπόρρητον ποιησάμενος ταχύ,
<arist. knights. 649> ἵνα τὰς ἀφύας ὠνοῖντο πολλὰς τοὐβολοῦ,
<arist. knights. 650> τῶν δημιουργῶν ξυλλαβεῖν τὰ τρύβλια.
<arist. knights. 651> οἱ δ' ἀνεκρότησαν καὶ πρὸς ἔμ' ἐκεχήνεσαν.
<arist. knights. 652> ὁ δ' ὑπονοήσας ὁ Παφλαγών, εἰδὼς ἄρα
<arist. knights. 653> οἶς ἥδεθ' ἡ βουλὴ μάλιστα ῥήμασιν,
<arist. knights. 654> γνώμην ἔλεξεν: “ἄνδρες, ἤδη μοι δοκεῖ
<arist. knights. 655> ἐπὶ συμφοραῖς ἀγαθαῖσιν εἰσηγγελμέναις
<arist. knights. 656> εὐαγγέλια θύειν ἑκατὸν βοῦς τῇ θεῷ.”
<arist. knights. 657> ἐπένευσεν εἰς ἐκεῖνον ἡ βουλὴ πάλιν.
<arist. knights. 658> κἄγωγ' ὅτε δὴ γ'νων τοῖς βολίτοις ἡττημένος,
<arist. knights. 659> διακοσίαισι βουσὶν ὑπερηκόντισα,
<arist. knights. 660> τῇ δ' ̓Αγροτέρᾳ κατὰ χιλιῶν παρῄνεσα
<arist. knights. 661> εὐχὴν ποιήσασθαι χιμάρων εἰς αὔριον,
<arist. knights. 662> αἱ τριχίδες εἰ γενοίαθ' ἑκατὸν τοὐβολοῦ.
<arist. knights. 663> ἐκαραδόκησεν εἰς ἔμ' ἡ βουλὴ πάλιν.
<arist. knights. 664> ὁ δὲ ταῦτ' ἀκούσας ἐκπλαγεὶς ἐφληνάφα.
<arist. knights. 665> κᾆθ' εἷλκον αὐτὸν οἱ πρυτάνεις χοἰ τοξόται.
<arist. knights. 666> οἱ δ' ἐθορύβουν περὶ τῶν ἀφύων ἑστηκότες:
<arist. knights. 667> ὁ δ' ἠντεβόλει γ' αὐτοὺς ὀλίγον μεῖναι χρόνον,
<arist. knights. 668> “ἵν' ἅτθ' ὁ κῆρυξ οὑκ Λακεδαίμονος λέγει
<arist. knights. 669> πύθησθ', ἀφῖκται γὰρ περὶ σπονδῶν,” λέγων.
<arist. knights. 670> οἱ δ' ἐξ ἑνὸς στόματος ἅπαντες ἀνέκραγον:
<arist. knights. 671> “νυνὶ περὶ σπονδῶν; ἐπειδή γ' ὦ μέλε
<arist. knights. 672> ᾔσθοντο τὰς ἀφύας παρ' ἡμῖν ἀξίας.
<arist. knights. 673> οὐ δεόμεθα σπονδῶν: ὁ πόλεμος ἑρπέτω.”
<arist. knights. 674> ἐκεκράγεσάν τε τοὺς πρυτάνεις ἀφιέναι:
<arist. knights. 675> εἶθ' ὑπερεπήδων τοὺς δρυφάκτους πανταχῇ.
<arist. knights. 676> ἐγὼ δὲ τὰ κορίανν' ἐπριάμην ὑποδραμὼν
<arist. knights. 677> ἅπαντα τά τε γήτεἰ ὅς' ἦν ἐν τἀγορᾷ:
<arist. knights. 678> ἔπειτα ταῖς ἀφύαις ἐδίδουν ἡδύσματα
<arist. knights. 679> ἀποροῦσιν αὐτοῖς προῖκα κἀχαριζόμην.
<arist. knights. 680> οἱ δ' ὑπερεπῄνουν ὑπερεπύππαζόν τέ με
<arist. knights. 681> ἅπαντες οὕτως ὥστε τὴν βουλὴν ὅλην
<arist. knights. 682> ὀβολοῦ κοριάννοις ἀναλαβὼν ἐλήλυθα.
<arist. knights. 683> πάντα τοι πέπραγας οἷα χρὴ τὸν εὐτυχοῦντα:
<arist. knights. 684> ηὗρε δ' ὁ πανοῦργος ἕτερον πολὺ πανουργίαις
<arist. knights. 685> μείζοσι κεκασμένον
<arist. knights. 686> καὶ δόλοισι ποικίλοις
<arist. knights. 687> ῥήμασίν θ' αἱμύλοις.
<arist. knights. 688> ἀλλ' ὅπως ἀγωνιεῖ φρόντιζε
<arist. knights. 689> τἀπίλοιπ' ἄριστα:
<arist. knights. 690> συμμάχους δ' ἡμᾶς ἔχων εὔνους
<arist. knights. 690> ἐπίστασαι πάλαι.
<arist. knights. 691> καὶ μὴν ὁ Παφλαγὼν οὑτοσὶ προσέρχεται,
<arist. knights. 692> ὠθῶν κολόκυμα καὶ ταράττων καὶ κυκῶν,
<arist. knights. 693> ὡς δὴ καταπιόμενός με. μορμὼ τοῦ θράσους.
<arist. knights. 694> εἰ μή ς' ἀπολέσαιμ', εἴ τι τῶν αὐτῶν ἐμοὶ
<arist. knights. 695> ψευδῶν ἐνείη, διαπέσοιμι πανταχῇ.
<arist. knights. 696> ἥσθην ἀπειλαῖς, ἐγέλασα ψολοκομπίαις,
<arist. knights. 697> ἀπεπυδάρισα μόθωνα, περιεκόκκασα.
<arist. knights. 698> οὔτοι μὰ τὴν Δήμητρ', ἐὰν μή ς' ἐκφάγω
<arist. knights. 699> ἐκ τῆσδε τῆς γῆς, οὐδέποτε βιώσομαι.
<arist. knights. 700> ἣν μὴ κ'φάγῃς; ἐγὼ δέ γ', ἢν μή ς' ἐκπίω
<arist. knights. 701> κἀπεκροφήσας αὐτὸς ἐπιδιαρραγῶ.
<arist. knights. 702> ἀπολῶ σε νὴ τὴν προεδρίαν τὴν ἐκ Πύλου.
<arist. knights. 703> ἰδοὺ προεδρίαν: οἷον ὅψομαί ς' ἐγὼ
<arist. knights. 704> ἐκ τῆς προεδρίας ἔσχατον θεώμενον.
<arist. knights. 705> ἐν τῷ ξύλῳ δήσω σε νὴ τὸν οὐρανόν.
<arist. knights. 706> ὡς ὀξύθυμος. φέρε τί σοι δῶ καταφαγεῖν;
<arist. knights. 707> ἐπὶ τῷ φάγοις ἥδιστ' ἄν; ἐπὶ βαλλαντίῳ;
<arist. knights. 708> ἐξαρπάσομαί σου τοῖς ὄνυξι τἄντερα.
<arist. knights. 709> ἀπονυχιῶ σου τἀν πρυτανείῳ σιτία.
<arist. knights. 710> ἕλξω σε πρὸς τὸν δῆμον, ἵνα δῷς μοι δίκην.
<arist. knights. 711> κἀγὼ δέ ς' ἕλξω καὶ διαβαλῶ πλείονα.
<arist. knights. 712> ἀλλ' ὦ πόνηρε σοὶ μὲν οὐδὲν πείθεται:
<arist. knights. 713> ἐγὼ δ' ἐκείνου καταγελῶ γ' ὅσον θέλω.
<arist. knights. 714> ὡς σφόδρα σὺ τὸν δῆμον σεαυτοῦ νενόμικας.
<arist. knights. 715> ἐπίσταμαι γὰρ αὐτὸν οἷς ψωμίζεται.
<arist. knights. 716> κᾆθ' ὥσπερ αἱ τίτθαι γε σιτίζεις κακῶς.
<arist. knights. 717> μασώμενος γὰρ τῷ μὲν ὀλίγον ἐντίθης,
<arist. knights. 718> αὐτὸς δ' ἐκείνου τριπλάσιον κατέσπακας.
<arist. knights. 719> καὶ νὴ Δί' ὑπό γε δεξιότητος τῆς ἐμῆς
<arist. knights. 720> δύναμαι ποιεῖν τὸν δῆμον εὐρὺν καὶ στενόν.
<arist. knights. 721> χὠ πρωκτὸς οὑμὸς τουτογὶ σοφίζεται.
<arist. knights. 722> οὐκ ὦγάθ' ἐν βουλῇ με δόξεις καθυβρίσαι.
<arist. knights. 723> ἴωμεν ἐς τὸν δῆμον.   οὐδὲν κωλύει:
<arist. knights. 724> ἰδοὺ βάδιζε, μηδὲν ἡμᾶς ἰσχέτω.
<arist. knights. 725> ὦ Δῆμε δεῦρ' ἔξελθε.   νὴ Δί' ὦ πάτερ
<arist. knights. 726> ἔξελθε δῆτ'.   ὦ Δημίδιον ὦ φίλτατον
<arist. knights. 727> ἔξελθ', ἵν' εἰδῇς οἷα περιυβρίζομαι.
<arist. knights. 728> τίνες οἱ βοῶντες; οὐκ ἄπιτ' ἀπὸ τῆς θύρας;
<arist. knights. 729> τὴν εἰρεσιώνην μου κατεσπαράξατε.
<arist. knights. 730> τίς ὦ Παφλαγὼν ἀδικεῖ σε;   διὰ σὲ τύπτομαι
<arist. knights. 731> ὑπὸ τουτουὶ καὶ τῶν νεανίσκων.   τιή;
<arist. knights. 732> ὁτιὴ φιλῶ ς' ὦ Δῆμ' ἐραστής τ' εἰμὶ σός.
<arist. knights. 733> σὺ δ' εἶ τίς ἐτεόν;   ἀντεραστὴς τουτουί,
<arist. knights. 734> ἐρῶν πάλαι σου βουλόμενός τέ ς' εὖ ποιεῖν,
<arist. knights. 735> ἄλλοι τε πολλοὶ καὶ καλοί τε κἀγαθοί.
<arist. knights. 736> ἀλλ' οὐχ οἷοί τ' ἐσμὲν διὰ τουτονί. σὺ γὰρ
<arist. knights. 737> ὅμοιος εἶ τοῖς παισὶ τοῖς ἐρωμένοις:
<arist. knights. 738> τοὺς μὲν καλούς τε κἀγαθοὺς οὐ προσδέχει,
<arist. knights. 739> σαυτὸν δὲ λυχνοπώλαισι καὶ νευρορράφοις
<arist. knights. 740> καὶ σκυτοτόμοις καὶ βυρσοπώλαισιν δίδως.:
<arist. knights. 741> εὖ γὰρ ποιῶ τὸν δῆμον.   εἰπέ νυν τί δρῶν;
<arist. knights. 742> ὅ τι; †τῶν στρατηγῶν ὑποδραμὼν τῶν ἐκ Πύλου, †
<arist. knights. 743> πλεύσας ἐκεῖσε, τοὺς Λάκωνας ἤγαγον.
<arist. knights. 744> ἐγὼ δὲ περιπατῶν γ' ἀπ' ἐργαστηρίου
<arist. knights. 745> ἕψοντος ἑτερου τὴν χύτραν ὑφειλόμην.
<arist. knights. 746> καὶ μὴν ποιήσας αὐτίκα μάλ' ἐκκλησίαν
<arist. knights. 747> ὦ Δῆμ' ἵν' εἰδῇς ὁπότερος νῷν ἐστί σοι
<arist. knights. 748> εὐνούστερος, διάκρινον, ἵνα τοῦτον φιλῇς.
<arist. knights. 749> ναὶ ναὶ διάκρινον δῆτα, πλὴν μὴ 'ν τῇ πυκνί.
<arist. knights. 750> οὐκ ἂν καθιζοίμην ἐν ἄλλῳ χωρίῳ.
<arist. knights. 751> ἀλλ' ἐς τὸ πρόσθε. χρὴ παρεῖν' ἐς τὴν πύκνα.
<arist. knights. 752> οἴμοι κακοδαίμων ὡς ἀπόλωλ'. ὁ γὰρ γέρων
<arist. knights. 753> οἴκοι μὲν ἀνδρῶν ἐστι δεξιώτατος,
<arist. knights. 754> ὅταν δ' ἐπὶ ταυτησὶ καθῆται τῆς πέτρας,
<arist. knights. 755> κέχηνεν ὥσπερ ἐμποδίζων ἰσχάδας.
<arist. knights. 756> νῦν δή σε πάντα δεῖ κάλων ἐξιέναι σεαυτοῦ,
<arist. knights. 757> καὶ λῆμα θούριον φορεῖν καὶ λόγους ἀφύκτους
<arist. knights. 758> ὅτοισι τόνδ' ὑπερβαλεῖ. ποικίλος γὰρ ἁνὴρ
<arist. knights. 759> κἀκ τῶν ἀμηχάνων πόρους εὐμήχανος πορίζειν.
<arist. knights. 760> πρὸς ταῦθ' ὅπως ἔξει πολὺς καὶ λαμπρὸς ἐς τὸν ἄνδρα.
<arist. knights. 761> ἀλλὰ φυλάττου καὶ πρὶν ἐκεῖνον προσκεῖσθαί σοι πρότερος σὺ
<arist. knights. 762> τοὺς δελφῖνας μετεωρίζου καὶ τὴν ἄκατον παραβάλλου.
<arist. knights. 763> τῇ μὲν δεσποίνῃ ̓Αθηναίᾳ τῇ τῆς πόλεως μεδεούσῃ
<arist. knights. 764> εὔχομαι, εἰ μὲν περὶ τὸν δῆμον τὸν ̓Αθηναίων γεγένημαι
<arist. knights. 765> βέλτιστος ἀνὴρ μετὰ Λυσικλέα καὶ Κύνναν καὶ Σαλαβακχώ,
<arist. knights. 766> ὥσπερ νυνὶ μηδὲν δράσας δειπνεῖν ἐν πρυτανείῳ:
<arist. knights. 767> εἰ δέ σε μισῶ καὶ μὴ περὶ σοῦ μάχομαι μόνος ἀντιβεβηκώς,
<arist. knights. 768> ἀπολοίμην καὶ διαπρισθείην κατατμηθείην τε λέπαδνα.
<arist. knights. 769> κἄγωγ' ὦ Δῆμ', εἰ μή σε φιλῶ καὶ μὴ στέργω, κατατμηθεὶς
<arist. knights. 770> ἑψοίμην ἐν περικομματίοις: κεἰ μὴ τούτοισι πέποιθας,
<arist. knights. 771> ἐπὶ ταυτησὶ κατακνησθείην ἐν μυττωτῷ μετὰ τυροῦ,
<arist. knights. 772> καὶ τῇ κρεάγρᾳ τῶν ὀρχιπέδων ἑλκοίμην ἐς Κεραμεικόν.
<arist. knights. 773> καὶ πῶς ἂν ἐμοῦ μᾶλλόν σε φιλῶν ὦ Δῆμε γένοιτο πολίτης;
<arist. knights. 774> ὃς πρῶτα μὲν ἡνίκ' ἐβούλευον σοὶ χρήματα πλεῖστ' ἀπέδειξα
<arist. knights. 775> ἐν τῷ κοινῷ, τοὺς μὲν στρεβλῶν τοὺς δ' ἄγχων τοὺς δὲ μεταιτῶν,
<arist. knights. 776> οὐ φροντίζων τῶν ἰδιωτῶν οὐδενός, εἰ σοὶ χαριοίμην.
<arist. knights. 777> τοῦτο μὲν ὦ Δῆμ' οὐδὲν σεμνόν: κἀγὼ γὰρ τοῦτό σε δράσω.
<arist. knights. 778> ἁρπάζων γὰρ τοὺς ἄρτους σοι τοὺς ἀλλοτρίους παραθήσω.
<arist. knights. 779> ὡς δ' οὐχὶ φιλεῖ ς' οὐδ' ἔστ' εὔνους, τοῦτ' αὐτό σε πρῶτα διδάξω,
<arist. knights. 780> ἀλλ' ἢ διὰ τοῦτ' αὔθ' ὁτιή σου τῆς ἀνθρακιᾶς ἀπολαύει.
<arist. knights. 781> σὲ γάρ, ὃς Μήδοισι διεξιφίσω περὶ τῆς χώρας Μαραθῶνι,
<arist. knights. 782> καὶ νικήσας ἡμῖν μεγάλως ἐγγλωττοτυπεῖν παρέδωκας,
<arist. knights. 783> ἐπὶ ταῖσι πέτραις οὐ φροντίζει σκληρῶς σε καθήμενον οὕτως,
<arist. knights. 784> οὐχ ὥσπερ ἐγὼ ῥαψάμενός σοι τουτὶ φέρω. ἀλλ' ἐπαναίρου,
<arist. knights. 785> κᾆτα καθίζου μαλακῶς, ἵνα μὴ τρίβῃς τὴν ἐν Σαλαμῖνι.
<arist. knights. 786> ἄνθρωπε τίς εἶ; μῶν ἔκγονος εἶ τῶν ̔Αρμοδίου τις ἐκείνων;
<arist. knights. 787> τοῦτό γέ τοί σου τοὔργον ἀληθῶς γενναῖον καὶ φιλόδημον.
<arist. knights. 788> ὡς ἀπὸ μικρῶν εὔνους αὐτῷ θωπευματίων γεγένησαι.
<arist. knights. 789> καὶ σὺ γὰρ αὐτὸν πολὺ μικροτέροις τούτων δελεάσμασιν εἷλες.
<arist. knights. 790> καὶ μὴν εἴ πού τις ἀνὴρ ἐφάνη τῷ δήμῳ μᾶλλον ἀμύνων
<arist. knights. 791> ἢ μᾶλλον ἐμοῦ σε φιλῶν, ἐθέλω περὶ τῆς κεφαλῆς περιδόσθαι.
<arist. knights. 792> καὶ πῶς σὺ φιλεῖς, ὃς τοῦτον ὁρῶν οἰκοῦντ' ἐν ταῖς φιδάκναισι
<arist. knights. 793> καὶ γυπαρίοις καὶ πυργιδίοις ἔτος ὄγδοον οὐκ ἐλεαίρεις,
<arist. knights. 794> ἀλλὰ καθείρξας αὐτὸν βλίττεις; ̓Αρχεπτολέμου δὲ φέροντος
<arist. knights. 795> τὴν εἰρήνην ἐξεσκέδασας, τὰς πρεσβείας τ' ἀπελαύνεις
<arist. knights. 796> ἐκ τῆς πόλεως ῥαθαπυγίζων, αἳ τὰς σπονδὰς προκαλοῦνται.
<arist. knights. 797> ἵνα γ' ̔Ελλήνων ἄρξῃ πάντων. ἔστι γὰρ ἐν τοῖς λογίοισιν
<arist. knights. 798> ὡς τοῦτον δεῖ ποτ' ἐν ̓Αρκαδίᾳ πεντώβολον ἡλιάσασθαι,
<arist. knights. 799> ἢν ἀναμείνῃ: πάντως δ' αὐτὸν θρέψω γ'ὼ καὶ θεραπεύσω,
<arist. knights. 800> ἐξευρίσκων εὖ καὶ μιαρῶς ὁπόθεν τὸ τριώβολον ἕξει.
<arist. knights. 801> οὐχ ἵνα γ' ἄρξῃ μὰ Δί' ̓Αρκαδίας προνοούμενος, ἀλλ' ἵνα μᾶλλον
<arist. knights. 802> σὺ μὲν ἁρπάζῃς καὶ δωροδοκῇς παρὰ τῶν πόλεων, ὁ δὲ δῆμος
<arist. knights. 803> ὑπὸ τοῦ πολέμου καὶ τῆς ὁμίχλης ἃ πανουργεῖς μὴ καθορᾷ σου,
<arist. knights. 804> ἀλλ' ὑπ' ἀνάγκης ἅμα καὶ χρείας καὶ μισθοῦ πρός σε κεχήνῃ.
<arist. knights. 805> ἢν δέ ποτ' εἰς ἀγρὸν οὗτος ἀπελθὼν εἰρηναῖος διατρίψῃ,
<arist. knights. 806> καὶ χῖδρα φαγὼν ἀναθαρρήσῃ καὶ στεμφύλῳ ἐς λόγον ἔλθῃ,
<arist. knights. 807> γνώσεται οἵων ἀγαθῶν αὐτὸν τῇ μισθοφορᾷ παρεκόπτου:
<arist. knights. 808> εἶθ' ἥξει σοι δριμὺς ἄγροικος κατὰ σοῦ τὴν ψῆφον ἰχνεύων.
<arist. knights. 809> ἃ σὺ γιγνώσκων τόνδ' ἐξαπατᾷς καὶ ὀνειροπολεῖς περὶ σαυτοῦ.
<arist. knights. 810> οὔκουν δεινὸν ταυτί σε λέγειν δῆτ' ἔστ' ἐμὲ καὶ διαβάλλειν
<arist. knights. 811> πρὸς ̓Αθηναίους καὶ τὸν δῆμον, πεποιηκότα πλείονα χρηστὰ
<arist. knights. 812> νὴ τὴν Δήμητρα Θεμιστοκλέους πολλῷ περὶ τὴν πόλιν ἤδη;
<arist. knights. 813> ὦ πόλις ̓́Αργους κλύεθ' οἷα λέγει. σὺ Θεμιστοκλεῖ ἀντιφερίζεις;
<arist. knights. 814> ὃς ἐποίησεν τὴν πόλιν ἡμῶν μεστὴν εὑρὼν ἐπιχειλῆ,
<arist. knights. 815> καὶ πρὸς τούτοις ἀριστώσῃ τὸν Πειραιᾶ προσέμαξεν,
<arist. knights. 816> ἀφελών τ' οὐδὲν τῶν ἀρχαίων ἰχθῦς καινοὺς παρέθηκεν:
<arist. knights. 817> σὺ δ' ̓Αθηναίους ἐζήτησας μικροπολίτας ἀποφῆναι
<arist. knights. 818> διατειχίζων καὶ χρησμῳδῶν, ὁ Θεμιστοκλεῖ ἀντιφερίζων.
<arist. knights. 819> κἀκεῖνος μὲν φεύγει τὴν γῆν σὺ δ' ̓Αχιλλείων ἀπομάττει.
<arist. knights. 820> οὔκουν ταυτὶ δεινὸν ἀκούειν ὦ Δῆμ' ἐστίν μ' ὑπὸ τούτου,
<arist. knights. 821> ὁτιή σε φιλῶ;  παὖ ὦ οὗτος, καὶ μὴ σκέρβολλε πονηρά.
<arist. knights. 822> πολλοῦ δὲ πολύν με χρόνον καὶ νῦν ἐλελήθης ἐγκρυφιάζων.
<arist. knights. 823> μιαρώτατος, ὦ Δημακίδιον, καὶ πλεῖστα πανοῦργα δεδρακώς,
<arist. knights. 824> ὁπόταν χασμᾷ, καὶ τοὺς καυλοὺς
<arist. knights. 825> τῶν εὐθυνῶν ἐκκαυλίζων
<arist. knights. 826> καταβροχθίζει, κἀμφοῖν χειροῖν
<arist. knights. 827> μυστιλᾶται τῶν δημοσίων.
<arist. knights. 828> οὐ χαιρήσεις, ἀλλά σε κλέπτονθ'
<arist. knights. 829> αἱρήσω γ'ὼ τρεῖς μυριάδας.
<arist. knights. 830> τί θαλαττοκοπεῖς καὶ πλατυγίζεις,
<arist. knights. 831> μιαρώτατος ὢν περὶ τὸν δῆμον
<arist. knights. 832> τὸν ̓Αθηναίων; καί ς' ἐπιδείξω
<arist. knights. 833> νὴ τὴν Δήμητρ', ἢ μὴ ζῴην,
<arist. knights. 834> δωροδοκήσαντ' ἐκ Μυτιλήνης
<arist. knights. 835> πλεῖν ἢ μνᾶς τετταράκοντα.
<arist. knights. 836> ὦ πᾶσιν ἀνθρώποις φανεὶς μέγιστον ὠφέλημα,
<arist. knights. 837> ζηλῶ σε τῆς εὐγλωττίας. εἰ γὰρ ὧδ' ἐποίσεις,
<arist. knights. 838> μέγιστος ̔Ελλήνων ἔσει, καὶ μόνος καθέξεις
<arist. knights. 839> τἀν τῇ πόλει τῶν ξυμμάχων τ' ἄρξεις ἔχων τρίαιναν,
<arist. knights. 840> ᾗ πολλὰ χρήματ' ἐργάσει σείων τε καὶ ταράττων.
<arist. knights. 841> καὶ μὴ μεθῇς τὸν ἄνδρ', ἐπειδή σοι λαβὴν δέδωκεν:
<arist. knights. 842> κατεργάσει γὰρ ῥᾳδίως πλευρὰς ἔχων τοιαύτας.
<arist. knights. 843> οὐκ ὦγαθοὶ ταῦτ' ἐστί πω ταύτῃ μὰ τὸν Ποσειδῶ.
<arist. knights. 844> ἐμοὶ γάρ ἐστ' εἰργασμένον τοιοῦτον ἔργον ὥστε
<arist. knights. 845> ἁπαξάπαντας τοὺς ἐμοὺς ἐχθροὺς ἐπιστομίζειν,
<arist. knights. 846> ἕως ἂν ᾖ τῶν ἀσπίδων τῶν ἐκ Πύλου τι λοιπόν.
<arist. knights. 847> ἐπίσχες ἐν ταῖς ἀσπίσιν: λαβὴν γὰρ ἐνδέδωκας.
<arist. knights. 848> οὐ γάρ ς' ἐχρῆν, εἴπερ φιλεῖς τὸν δῆμον, ἐκ προνοίας
<arist. knights. 849> ταύτας ἐᾶν αὐτοῖσι τοῖς πόρπαξιν ἀνατεθῆναι.
<arist. knights. 850> ἀλλ' ἐστὶ τοῦτ' ὦ Δῆμε μηχάνημ', ἵν' ἢν σὺ βούλῃ
<arist. knights. 851> τὸν ἄνδρα κολάσαι τουτονί, σοὶ τοῦτο μὴ κ'γένηται.
<arist. knights. 852> ὁρᾷς γὰρ αὐτῷ στῖφος οἷόν ἐστι βυρσοπωλῶν
<arist. knights. 853> νεανιῶν: τούτους δὲ περιοικοῦσι μελιτοπῶλαι
<arist. knights. 854> καὶ τυροπῶλαι: τοῦτο δ' εἰς ἕν ἐστι συγκεκυφός,
<arist. knights. 855> ὥστ' εἰ σὺ βριμήσαιο καὶ βλέψειας ὀστρακίνδα,
<arist. knights. 856> νύκτωρ καθαρπάσαντες ἂν τὰς ἀσπίδας θέοντες
<arist. knights. 857> τὰς ἐσβολὰς τῶν ἀλφίτων ἂν καταλάβοιεν ἡμῶν.
<arist. knights. 858> οἴμοι τάλας: ἔχουσι γὰρ πόρπακας; ὦ πόνηρε
<arist. knights. 859> ὅσον με παρεκόπτου χρόνον τοιαῦτα κρουσιδημῶν.
<arist. knights. 860> ὦ δαιμόνιε μὴ τοῦ λέγοντος ἴσθι, μηδ' οἰηθῇς
<arist. knights. 861> ἐμοῦ ποθ' εὑρήσειν φίλον βελτίον': ὅστις εἷς ὢν
<arist. knights. 862> ἔπαυσα τοὺς ξυνωμότας, καί μ' οὐ λέληθεν οὐδὲν
<arist. knights. 863> ἐν τῇ πόλει ξυνιστάμενον, ἀλλ' εὐθέως κέκραγα.
<arist. knights. 864> ὅπερ γὰρ οἱ τὰς ἐγχέλεις θηρώμενοι πέπονθας.
<arist. knights. 865> ὅταν μὲν ἡ λίμνη καταστῇ, λαμβάνουσιν οὐδέν:
<arist. knights. 866> ἐὰν δ' ἄνω τε καὶ κάτω τὸν βόρβορον κυκῶσιν,
<arist. knights. 867> αἱροῦσι: καὶ σὺ λαμβάνεις, ἢν τὴν πόλιν ταράττῃς.
<arist. knights. 868> ἓν δ' εἰπέ μοι τοσουτονί: σκύτη τοσαῦτα πωλῶν
<arist. knights. 869> ἔδωκας ἤδη τουτῳὶ κάττυμα παρὰ σεαυτοῦ
<arist. knights. 870> ταῖς ἐμβάσιν φάσκων φιλεῖν; οὐ δῆτα μὰ τὸν ̓Απόλλω.
<arist. knights. 871> ἔγνωκας οὖν δῆτ' αὐτὸν οἷός ἐστιν; ἀλλ' ἐγώ σοι
<arist. knights. 872> ζεῦγος πριάμενος ἐμβάδων τουτὶ φορεῖν δίδωμι.
<arist. knights. 873> κρίνω ς' ὅσων ἐγᾦδα περὶ τὸν δῆμον ἄνδρ' ἄριστον
<arist. knights. 874> εὐνούστατόν τε τῇ πόλει καὶ τοῖσι δακτύλοισιν.
<arist. knights. 875> οὐ δεινὸν οὖν δῆτ' ἐμβάδας τοσουτονὶ δύνασθαι,
<arist. knights. 876> ἐμοῦ δὲ μὴ μνείαν ἔχειν ὅσων πέπονθας; ὅστις
<arist. knights. 877> ἔπαυσα τοὺς βινουμένους, τὸν Γρύττον ἐξαλείψας.
<arist. knights. 878> οὔκουν σε δῆτα ταῦτα δεινόν ἐστι πρωκτοτηρεῖν
<arist. knights. 879> παῦσαί τε τοὺς βινουμένους; κοὐκ ἔσθ' ὅπως ἐκείνους
<arist. knights. 880> οὐχὶ φθονῶν ἔπαυσας, ἵνα μὴ ῥήτορες γένωνται.
<arist. knights. 881> τονδὶ δ' ὁρῶν ἄνευ χιτῶνος ὄντα τηλικοῦτον
<arist. knights. 882> οὐπώποτ' ἀμφιμασχάλου τὸν Δῆμον ἠξίωσας
<arist. knights. 883> χειμῶνος ὄντος: ἀλλ' ἐγώ σοι τουτονὶ δίδωμι.
<arist. knights. 884> τοιουτονὶ Θεμιστοκλῆς οὐπώποτ' ἐπενόησεν.
<arist. knights. 885> καίτοι σοφὸν κἀκεῖν' ὁ Πειραιεύς: ἔμοιγε μέντοι
<arist. knights. 886> οὐ μεῖζον εἶναι φαίνετ' ἐξεύρημα τοῦ χιτῶνος.
<arist. knights. 887> οἴμοι τάλας οἵοις πιθηκισμοῖς με περιελαύνεις.
<arist. knights. 888> οὔκ, ἀλλ' ὅπερ πίνων ἀνὴρ πέπονθ' ὅταν χεσείῃ,
<arist. knights. 889> τοῖσιν τρόποις τοῖς σοῖσιν ὥσπερ βλαυτίοισι χρῶμαι.
<arist. knights. 890> ἀλλ' οὐχ ὑπερβαλεῖ με θωπείαις: ἐγὼ γὰρ αὐτὸν
<arist. knights. 891> προσαμφιῶ τοδί: σὺ δ' οἴμωζ' ὦ πόνηρ'. ἰαιβοῖ.
<arist. knights. 892> οὐκ ἐς κόρακας ἀποφθερεῖ βύρσης κάκιστον ὄζων;
<arist. knights. 893> καὶ τοῦτό γ' ἐπίτηδές σε περιήμπεσχ', ἵνα ς' ἀποπνίξῃ:
<arist. knights. 894> καὶ πρότερον ἐπεβούλευσέ σοι. τὸν καυλὸν οἶσθ' ἐκεῖνον
<arist. knights. 895> τοῦ σιλφίου τὸν ἄξιον γενόμενον; οἶδα μέντοι.
<arist. knights. 896> ἐπίτηδες οὗτος αὐτὸν ἔσπευδ' ἄξιον γενέσθαι,
<arist. knights. 897> ἵν' ἐσθίοιτ' ὠνούμενοι, κἄπειτ' ἐν ἡλιαίᾳ
<arist. knights. 898> βδέοντες ἀλλήλους ἀποκτείνειαν οἱ δικασταί.
<arist. knights. 899> νὴ τὸν Ποσειδῶ καὶ πρὸς ἐμὲ τοῦτ' εἶπ' ἀνὴρ Κόπρειος.
<arist. knights. 900> οὐ γὰρ τόθ' ὑμεῖς βδεόμενοι δήπου 'γένεσθε πυρροί;
<arist. knights. 901> καὶ νὴ Δί' ἦν γε τοῦτο Πυρράνδρου τὸ μηχάνημα.
<arist. knights. 902> οἵοισί μ' ὦ πανοῦργε βωμολοχεύμασιν ταράττεις.
<arist. knights. 903> ἡ γὰρ θεός μ' ἐκέλευσε νικῆσαί ς' ἀλαζονείαις.
<arist. knights. 904> ἀλλ' οὐχὶ νικήσεις. ἐγὼ γάρ φημί σοι παρέξειν
<arist. knights. 905> ὦ Δῆμε μηδὲν δρῶντι μισθοῦ τρύβλιον ῥοφῆσαι.
<arist. knights. 906> ἐγὼ δὲ κυλίχνιόν γέ σοι καὶ φάρμακον δίδωμι
<arist. knights. 907> τἀν τοῖσιν ἀντικνημίοις ἑλκύδρια περιαλείφειν.
<arist. knights. 908> ἐγὼ δὲ τὰς πολιάς γέ σοὐκλέγων νέον ποιήσω.
<arist. knights. 909> ἰδοὺ δέχου κέρκον λαγῶ τὠφθαλμιδίω περιψῆν.
<arist. knights. 910> ἀπομυξάμενος ὦ Δῆμέ μου πρὸς τὴν κεφαλὴν ἀποψῶ.
<arist. knights. 911> ἐμοῦ μὲν οὖν.  ἐμοῦ μὲν οὖν.
<arist. knights. 912> ἐγώ σε ποιήσω τριηραρχεῖν
<arist. knights. 913> ἀναλίσκοντα τῶν
<arist. knights. 914> σαυτοῦ, παλαιὰν ναῦν ἔχοντ',
<arist. knights. 915> εἰς ἣν ἀναλῶν οὐκ ἐφέξεις
<arist. knights. 916> οὐδὲ ναυπηγούμενος:
<arist. knights. 917> διαμηχανήσομαί θ' ὅπως
<arist. knights. 918> ἂν ἱστίον σαπρὸν λάβῃς.
<arist. knights. 919> ἁνὴρ παφλάζει, παῦε παῦ',
<arist. knights. 920> ὑπερζέων: ὑφελκτέον
<arist. knights. 921> τῶν δᾳδίων ἀπαρυστέον
<arist. knights. 922> τε τῶν ἀπειλῶν ταυτῃί.
<arist. knights. 923> δώσεις ἐμοὶ καλὴν δίκην
<arist. knights. 924> ἰπούμενος ταῖς ἐσφοραῖς.
<arist. knights. 925> ἐγὼ γὰρ ἐς τοὺς πλουσίους
<arist. knights. 926> σπεύσω ς' ὅπως ἂν ἐγγραφῇς.
<arist. knights. 927> ἐγὼ δ' ἀπειλήσω μὲν οὐδέν,
<arist. knights. 928> εὔχομαι δέ σοι ταδί:
<arist. knights. 929> τὸ μὲν τάγηνον τευθίδων
<arist. knights. 930> ἐφεστάναι σίζον: σὲ δὲ
<arist. knights. 931> γνώμην ἐρεῖν μέλλοντα περὶ
<arist. knights. 932> Μιλησίων καὶ κερδανεῖν
<arist. knights. 933> τάλαντον, ἢν κατεργάσῃ,
<arist. knights. 934> σπεύδειν ὅπως τῶν τευθίδων
<arist. knights. 935> ἐμπλήμενος φθαίης ἔτ' εἰς
<arist. knights. 936> ἐκκλησίαν ἐλθών: ἔπειτα
<arist. knights. 937> πρὶν φαγεῖν ἀνὴρ μεθήκοι,
<arist. knights. 938> καὶ σὺ τὸ τάλαντον λαβεῖν
<arist. knights. 939> βουλόμενος ἐσθίων
<arist. knights. 940> ἐναποπνιγείης.
<arist. knights. 941> εὖ γε νὴ τὸν Δία καὶ τὸν ̓Απόλλω καὶ τὴν Δήμητρα.
<arist. knights. 942> κἀμοὶ δοκεῖ: καὶ τἄλλα γ' εἶναι καταφανῶς
<arist. knights. 943> ἀγαθὸς πολίτης, οἶος οὐδείς πω χρόνου
<arist. knights. 945> ἀνὴρ γεγένηται τοῖσι πολλοῖς τοὐβολοῦ.
<arist. knights. 946> σὺ δ' ὦ Παφλαγὼν φάσκων φιλεῖν μ' ἐσκορόδισας.
<arist. knights. 947> καὶ νῦν ἀπόδος τὸν δακτύλιον, ὡς οὐκέτι
<arist. knights. 948> ἐμοὶ ταμιεύσεις.   ἔχε: τοσοῦτον δ' ἴσθ' ὅτι,
<arist. knights. 949> εἰ μή μ' ἐάσεις ἐπιτροπεύειν, ἕτερος αὖ
<arist. knights. 950> ἐμοῦ πανουργότερός τις ἀναφανήσεται.
<arist. knights. 951> οὐκ ἔσθ' ὅπως ὁ δακτύλιός ἐσθ' οὑτοσὶ
<arist. knights. 952> οὑμός: τὸ γοῦν σημεῖον ἕτερον φαίνεται,
<arist. knights. 953> ἀλλ' ἢ οὐ καθορῶ.   φέρ' ἴδω τί σοι σημεῖον ἦν;
<arist. knights. 954> δημοῦ βοείου θρῖον ἐξωπτημένον.
<arist. knights. 955> οὐ τοῦτ' ἔνεστιν.   οὐ τὸ θρῖον; ἀλλὰ τί;
<arist. knights. 956> λάρος κεχηνὼς ἐπὶ πέτρας δημηγορῶν.
<arist. knights. 957> αἰβοῖ τάλας.   τί ἔστιν;   ἀπόφερ' ἐκποδών.
<arist. knights. 958> οὐ τὸν ἐμὸν εἶχεν ἀλλὰ τὸν Κλεωνύμου.
<arist. knights. 959> παρ' ἐμοῦ δὲ τουτονὶ λαβὼν ταμίευέ μοι.
<arist. knights. 960> μὴ δῆτά πώ γ' ὦ δέσποτ', ἀντιβολῶ ς' ἐγώ,
<arist. knights. 961> πρὶν ἄν γε τῶν χρησμῶν ἀκούσῃς τῶν ἐμῶν.
<arist. knights. 962> καὶ τῶν ἐμῶν νυν.   ἀλλ' ἐὰν τούτῳ πίθῃ,
<arist. knights. 963> μολγὸν γενέσθαι δεῖ σε.   κἄν γε τουτῳί,
<arist. knights. 964> ψωλὸν γενέσθαι δεῖ σε μέχρι τοῦ μυρρίνου.
<arist. knights. 965> ἀλλ' οἵ γ' ἐμοὶ λέγουσιν ὡς ἄρξαι σε δεῖ
<arist. knights. 966> χώρας ἁπάσης ἐστεφανωμένον ῥόδοις.
<arist. knights. 967> οὑμοὶ δέ γ' αὖ λέγουσιν ὡς ἁλουργίδα
<arist. knights. 968> ἔχων κατάπαστον καὶ στεφάνην ἐφ' ἅρματος
<arist. knights. 969> χρυσοῦ διώξει Σμικύθην καὶ κύριον.
<arist. knights. 970> καὶ μὴν ἔνεγκ' αὐτοὺς ἰών, ἵν' οὑτοσὶ
<arist. knights. 971> αὐτῶν ἀκούσῃ.   πάνυ γε. καὶ σύ νυν φέρε.
<arist. knights. 972> ἰδού.   ἰδοὺ νὴ τὸν Δί': οὐδὲν κωλύει.
<arist. knights. 973> ἥδιστον φάος ἡμέρας
<arist. knights. 974> ἔσται τοῖσι παροῦσι καὶ
<arist. knights. 975> τοῖσι δεῦρ' ἀφικνουμένοις,
<arist. knights. 976> ἢν Κλέων ἀπόληται.
<arist. knights. 977> καίτοι πρεσβυτέρων τινῶν
<arist. knights. 978> οἵων ἀργαλεωτάτων
<arist. knights. 979> ἐν τῷ δείγματι τῶν δικῶν
<arist. knights. 980> ἤκους' ἀντιλεγόντων,
<arist. knights. 981> ὡς εἰ μὴ 'γένεθ' οὗτος ἐν
<arist. knights. 982> τῇ πόλει μέγας, οὐκ ἂν ἤστην
<arist. knights. 983> σκεύη δύο χρησίμω,
<arist. knights. 984> δοῖδυξ οὐδὲ τορύνη.
<arist. knights. 985> ἀλλὰ καὶ τόδ' ἔγωγε θαυμάζω
<arist. knights. 986> τῆς ὑομουσίας
<arist. knights. 987> αὐτοῦ: φασὶ γὰρ αὐτὸν οἱ
<arist. knights. 988> παῖδες οἳ ξυνεφοίτων,
<arist. knights. 989> τὴν Δωριστὶ μόνην ἂν ἁρμόττεσθαι
<arist. knights. 990> θαμὰ τὴν λύραν,
<arist. knights. 991> ἄλλην δ' οὐκ ἐθέλειν μαθεῖν:
<arist. knights. 992> κᾆτα τὸν κιθαριστὴν
<arist. knights. 993> ὀργισθέντ' ἀπάγειν κελεύειν,
<arist. knights. 994> ὡς ἁρμονίαν ὁ παῖς
<arist. knights. 995> οὗτος οὐ δύναται μαθεῖν
<arist. knights. 996> ἢν μὴ Δωροδοκιστί.
<arist. knights. 997> ἰδοὺ θέασαι, κοὐχ ἅπαντας ἐκφέρω.
<arist. knights. 998> οἴμ' ὡς χεσείω, κοὐχ ἅπαντας ἐκφέρω.
<arist. knights. 999> ταυτὶ τί ἔστι;   λόγια.   πάντ';   ἐθαύμασας;
<arist. knights. 1000> καὶ νὴ Δί' ἔτι γέ μοὔστι κιβωτὸς πλέα.
<arist. knights. 1001> ἐμοὶ δ' ὑπερῷον καὶ ξυνοικία δύο.
<arist. knights. 1002> φέρ' ἴδω, τίνος γάρ εἰσιν οἱ χρησμοί ποτε;
<arist. knights. 1003> οὑμοὶ μέν εἰσι Βάκιδος.   οἱ δὲ σοὶ τίνος;
<arist. knights. 1004> Γλάνιδος, ἀδελφοῦ τοῦ Βάκιδος γεραιτέρου.
<arist. knights. 1005> εἰσὶν δὲ περὶ τοῦ;   περὶ ̓Αθηνῶν, περὶ Πύλου,
<arist. knights. 1006> περὶ σοῦ, περὶ ἐμοῦ, περὶ ἁπάντων πραγμάτων.
<arist. knights. 1007> οἱ σοὶ δὲ περὶ τοῦ;   περὶ ̓Αθηνῶν, περὶ φακῆς,
<arist. knights. 1008> περὶ Λακεδαιμονίων, περὶ σκόμβρων νέων,
<arist. knights. 1009> περὶ τῶν μετρούντων τἄλφιτ' ἐν ἀγορᾷ κακῶς,
<arist. knights. 1010> περὶ σοῦ, περὶ ἐμοῦ, περὶ ἁπάντων πραγμάτων.
<arist. knights. 1011> ἄγε νυν ὅπως αὐτοὺς ἀναγνώσεσθέ μοι,
<arist. knights. 1012> καὶ τὸν περὶ ἐμοῦ 'κεῖνον ᾧπερ ἥδομαι,
<arist. knights. 1013> ὡς ἐν νεφέλαισιν αἰετὸς γενήσομαι.
<arist. knights. 1014> ἄκουε δή νυν καὶ πρόσεχε τὸν νοῦν ἐμοί.
<arist. knights. 1015> φράζευ ̓Ερεχθεί̈δη λογίων ὁδόν, ἥν σοι ̓Απόλλων
<arist. knights. 1016> ἴαχεν ἐξ ἀδύτοιο διὰ τριπόδων ἐριτίμων.
<arist. knights. 1017> σῴζεσθαί ς' ἐκέλευς' ἱερὸν κύνα καρχαρόδοντα,
<arist. knights. 1018> ὃς πρὸ σέθεν λάσκων καὶ ὑπὲρ σοῦ δεινὰ κεκραγὼς
<arist. knights. 1019> σοὶ μισθὸν ποριεῖ, κἂν μὴ δρᾷ ταῦτ' ἀπολεῖται.
<arist. knights. 1020> πολλοὶ γὰρ μίσει σφε κατακρώζουσι κολοιοί.
<arist. knights. 1021> ταυτὶ μὰ τὴν Δήμητρ' ἐγὼ οὐκ οἶδ' ὅ τι λέγει.
<arist. knights. 1022> τί γάρ ἐστ' ̓Ερεχθεῖ καὶ κολοιοῖς καὶ κυνί;
<arist. knights. 1023> ἐγὼ μέν εἰμ' ὁ κύων: πρὸ σοῦ γὰρ ἀπύω:
<arist. knights. 1024> σοὶ δ' εἶπε σῴζεσθαί μ' ὁ Φοῖβος τὸν κύνα.
<arist. knights. 1025> οὐ τοῦτό φης' ὁ χρησμός, ἀλλ' ὁ κύων ὁδὶ
<arist. knights. 1026> ὥσπερ θύρας σοῦ τῶν λογίων παρεσθίει.
<arist. knights. 1027> ἐμοὶ γάρ ἐστ' ὀρθῶς περὶ τούτου τοῦ κυνός.
<arist. knights. 1028> λέγε νυν: ἐγὼ δὲ πρῶτα λήψομαι λίθον,
<arist. knights. 1029> ἵνα μή μ' ὁ χρησμὸς τὸ πέος οὑτοσὶ δάκῃ.
<arist. knights. 1030> φράζευ ̓Ερεχθεί̈δη κύνα Κέρβερον ἀνδραποδιστήν,
<arist. knights. 1031> ὃς κέρκῴ σαίνων ς' ὁπόταν δειπνῇς ἐπιτηρῶν
<arist. knights. 1032> ἐξέδεταί σου τοὔψον, ὅταν σύ ποι ἄλλοσε χάσκῃς:
<arist. knights. 1033> ἐσφοιτῶν τ' ἐς τοὐπτάνιον λήσει σε κυνηδὸν
<arist. knights. 1034> νύκτωρ τὰς λοπάδας καὶ τὰς νήσους διαλείχων.
<arist. knights. 1035> νὴ τὸν Ποσειδῶ πολύ γ' ἄμεινον ὦ Γλάνι.
<arist. knights. 1036> ὦ τᾶν ἄκουσον, εἶτα διάκρινον τόδε.
<arist. knights. 1037> ἔστι γυνή, τέξει δὲ λέονθ' ἱεραῖς ἐν ̓Αθήναις,
<arist. knights. 1038> ὃς περὶ τοῦ δήμου πολλοῖς κώνωψι μαχεῖται
<arist. knights. 1039> ὥστε περὶ σκύμνοισι βεβηκώς: τὸν σὺ φυλάξαι,
<arist. knights. 1040> τεῖχος ποιήσας ξύλινον πύργους τε σιδηροῦς.
<arist. knights. 1041> ταῦτ' οἶσθ' ὅ τι λέγει;   μὰ τὸν ̓Απόλλω 'γὼ μὲν οὔ.
<arist. knights. 1042> ἔφραζεν ὁ θεός σοι σαφῶς σῴζειν ἐμέ:
<arist. knights. 1043> ἐγὼ γὰρ ἀντὶ τοῦ λέοντός εἰμί σοι.
<arist. knights. 1044> καὶ πῶς μ' ἐλελήθης ̓Αντιλέων γεγενημένος;
<arist. knights. 1045> ἓν οὐκ ἀναδιδάσκει σε τῶν λογίων ἑκών,
<arist. knights. 1046> ὃ μόνον σιδηροῦν ἐστι τεῖχος καὶ ξύλον,
<arist. knights. 1047> ἐν ᾧ σε σῴζειν τόνδ' ἐκέλευς' ὁ Λοξίας.
<arist. knights. 1048> πῶς δῆτα τοῦτ' ἔφραζεν ὁ θεός;   τουτονὶ
<arist. knights. 1049> δῆσαί ς' ἐκέλευ' ἐν πεντεσυρίγγῳ ξύλῳ.
<arist. knights. 1050> ταυτὶ τελεῖσθαι τὰ λόγι' ἤδη μοι δοκεῖ.
<arist. knights. 1051> μὴ πείθου: φθονεραὶ γὰρ ἐπικρώζουσι κορῶναι.
<arist. knights. 1052> ἀλλ' ἱέρακα φίλει μεμνημένος ἐν φρεσὶν ὅς σοι
<arist. knights. 1053> ἤγαγε συνδήσας Λακεδαιμονίων κορακίνους.
<arist. knights. 1054> τοῦτό γέ τοι Παφλαγὼν παρεκινδύνευσε μεθυσθείς.
<arist. knights. 1055> Κεκροπίδη κακόβουλε τί τοῦθ' ἡγεῖ μέγα τοὔργον;
<arist. knights. 1056> καί κε γυνὴ φέροι ἄχθος, ἐπεί κεν ἀνὴρ ἀναθείη:
<arist. knights. 1057> ἀλλ' οὐκ ἂν μαχέσαιτο: χέσαιτο γάρ, εἰ μαχέσαιτο.
<arist. knights. 1058> ἀλλὰ τόδε φράσσαι, πρὸ Πύλου Πύλον ἥν σοι ἔφραζεν.
<arist. knights. 1059> ἔστι Πύλος πρὸ Πύλοιο—   τί τοῦτο λέγει, πρὸ Πύλοιο;
<arist. knights. 1060> τὰς πυέλους φησὶν καταλήψεσθ' ἐν βαλανείῳ.
<arist. knights. 1061> ἐγὼ δ' ἄλουτος τήμερον γενήσομαι;
<arist. knights. 1062> οὗτος γὰρ ἡμῶν τὰς πυέλους ἀφήρπασεν.
<arist. knights. 1063> ἀλλ' οὑτοσὶ γάρ ἐστι περὶ τοῦ ναυτικοῦ
<arist. knights. 1064> ὁ χρησμός, ᾧ σε δεῖ προσέχειν τὸν νοῦν πάνυ.
<arist. knights. 1065> προσέχω: σὺ δ' ἀναγίγνωσκε, τοῖς ναύταισί μου
<arist. knights. 1066> ὅπως ὁ μισθὸς πρῶτον ἀποδοθήσεται.
<arist. knights. 1067> Αἰγεί̈δη φράσσαι κυναλώπεκα, μή σε δολώσῃ,
<arist. knights. 1068> λαίθαργον ταχύπουν, δολίαν κερδὼ πολύιδριν.
<arist. knights. 1069> οἶσθ' ὅ τι ἐστὶν τοῦτο;   Φιλόστρατος ἡ κυναλώπηξ.
<arist. knights. 1070> οὐ τοῦτό φησιν, ἀλλὰ ναῦς ἑκάστοτε
<arist. knights. 1071> αἰτεῖ ταχείας ἀργυρολόγους οὑτοσί:
<arist. knights. 1072> ταύτας ἀπαυδᾷ μὴ διδόναι ς' ὁ Λοξίας.
<arist. knights. 1073> πῶς δὴ τριήρης ἐστὶ κυναλώπηξ;   ὅπως;
<arist. knights. 1074> ὅτι ἡ τριήρης ἐστὶ χὠ κύων ταχύ.
<arist. knights. 1075> πῶς οὖν ἀλώπηξ προσετέθη πρὸς τῷ κυνί;
<arist. knights. 1076> ἀλωπεκίοισι τοὺς στρατιώτας ᾔκασεν,
<arist. knights. 1077> ὁτιὴ βότρυς τρώγουσιν ἐν τοῖς χωρίοις.
<arist. knights. 1078> εἶεν:
<arist. knights. 1079> τούτοις ὁ μισθὸς τοῖς ἀλωπεκίοισι ποῦ;
<arist. knights. 1080> ἐγὼ ποριῶ, καὶ τοῦτον ἡμερῶν τριῶν.
<arist. knights. 1080> ἀλλ' ἔτι τόνδ' ἐπάκουσον, ὃν εἶπέ σοι ἐξαλέασθαι
<arist. knights. 1081> χρησμὸν Λητοί̈δης, Κυλλήνην, μή σε δολώσῃ.
<arist. knights. 1082> ποίαν Κυλλήνην;   τὴν τούτου χεῖρ' ἐποίησεν
<arist. knights. 1083> Κυλλήνην ὀρθῶς, ὁτιή φης', “ἔμβαλε κυλλῇ.”
<arist. knights. 1084> οὐκ ὀρθῶς φράζει: τὴν Κυλλήνην γὰρ ὁ Φοῖβος
<arist. knights. 1085> ἐς τὴν χεῖρ' ὀρθῶς ᾐνίξατο τὴν Διοπείθους.
<arist. knights. 1086> ἀλλὰ γάρ ἐστιν ἐμοὶ χρησμὸς περὶ σοῦ πτερυγωτός,
<arist. knights. 1087> αἰετὸς ὡς γίγνει καὶ πάσης γῆς βασιλεύεις.
<arist. knights. 1088> καὶ γὰρ ἐμοί: καὶ γῆς καὶ τῆς ἐρυθρᾶς γε θαλάσσης,
<arist. knights. 1089> χὤτι γ' ἐν ̓Εκβατάνοις δικάσεις, λείχων ἐπίπαστα.
<arist. knights. 1090> ἀλλ' ἐγὼ εἶδον ὄναρ, καί μοὐδόκει ἡ θεὸς αὐτὴ
<arist. knights. 1091> τοῦ δήμου καταχεῖν ἀρυταίνῃ πλουθυγίειαν.
<arist. knights. 1092> νὴ Δία καὶ γὰρ ἐγώ: καί μοὐδόκει ἡ θεὸς αὐτὴ
<arist. knights. 1093> ἐκ πόλεως ἐλθεῖν καὶ γλαῦξ αὐτῇ 'πικαθῆσθαι:
<arist. knights. 1094> εἶτα κατασπένδειν κατὰ τῆς κεφαλῆς ἀρυβάλλῳ
<arist. knights. 1095> ἀμβροσίαν κατὰ σοῦ, κατὰ τούτου δὲ σκοροδάλμην.
<arist. knights. 1096> ἰοὺ ἰού.
<arist. knights. 1097> οὐκ ἦν ἄρ' οὐδεὶς τοῦ Γλάνιδος σοφώτερος.
<arist. knights. 1098> καὶ νῦν ἐμαυτὸν ἐπιτρέπω σοι τουτονὶ
<arist. knights. 1099> γερονταγωγεῖν κἀναπαιδεύειν πάλιν.
<arist. knights. 1100> μήπω γ', ἱκετεύω ς', ἀλλ' ἀνάμεινον, ὡς ἐγὼ
<arist. knights. 1101> κριθὰς ποριῶ σοι καὶ βίον καθ' ἡμέραν.
<arist. knights. 1102> οὐκ ἀνέχομαι κριθῶν ἀκούων: πολλάκις
<arist. knights. 1103> ἐξηπατήθην ὑπό τε σοῦ καὶ Θουφάνους.
<arist. knights. 1104> ἀλλ' ἄλφιτ' ἤδη σοι ποριῶ 'σκευασμένα.
<arist. knights. 1105> ἐγὼ δὲ μαζίσκας γε διαμεμαγμένας
<arist. knights. 1106> καὶ τοὔψον ὀπτόν: μηδὲν ἄλλ' εἰ μὴ 'σθιε.
<arist. knights. 1107> ἀνύσατέ νυν ὅ τι περ ποιήσεθ': ὡς ἐγώ,
<arist. knights. 1108> ὁπότερος ἂν σφῷν νῦν με μᾶλλον εὖ ποιῇ,
<arist. knights. 1109> τούτῳ παραδώσω τῆς πυκνὸς τὰς ἡνίας.
<arist. knights. 1110> τρέχοιμ' ἂν εἴσω πρότερος.   οὐ δῆτ' ἀλλ' ἐγώ.
<arist. knights. 1111> ὦ Δῆμε καλήν γ' ἔχεις
<arist. knights. 1112> ἀρχήν, ὅτε πάντες ἄνθρωποι
<arist. knights. 1113> δεδίασί ς' ὥσπερ
<arist. knights. 1114> ἄνδρα τύραννον.
<arist. knights. 1115> ἀλλ' εὐπαράγωγος εἶ,
<arist. knights. 1116> θωπευόμενός τε χαίρεις
<arist. knights. 1117> κἀξαπατώμενος,
<arist. knights. 1118> πρὸς τόν τε λέγοντ' ἀεὶ
<arist. knights. 1119> κέχηνας: ὁ νοῦς δέ σου
<arist. knights. 1120> παρὼν ἀποδημεῖ.
<arist. knights. 1121> νοῦς οὐκ ἔνι ταῖς κόμαις
<arist. knights. 1122> ὑμῶν, ὅτε μ' οὐ φρονεῖν
<arist. knights. 1123> νομίζετ': ἐγὼ δ' ἑκὼν
<arist. knights. 1124> ταῦτ' ἠλιθιάζω.
<arist. knights. 1125> αὐτός τε γὰρ ἥδομαι
<arist. knights. 1126> βρύλλων τὸ καθ' ἡμέραν,
<arist. knights. 1127> κλέπτοντά τε βούλομαι
<arist. knights. 1128> τρέφειν ἕνα προστάτην:
<arist. knights. 1129> τοῦτον δ', ὅταν ᾖ πλέως,
<arist. knights. 1130> ἄρας ἐπάταξα.
<arist. knights. 1131> χοὔτω μὲν ἂν εὖ ποιοῖς,
<arist. knights. 1132> εἴ σοι πυκνότης ἔνεστ'
<arist. knights. 1133> ἐν τῷ τρόπῳ, ὡς λέγεις,
<arist. knights. 1134> τούτῳ πάνυ πολλή,
<arist. knights. 1135> εἰ τούσδ' ἐπίτηδες ὥσπερ
<arist. knights. 1136> δημοσίους τρέφεις
<arist. knights. 1137> ἐν τῇ πυκνί, κᾆθ' ὅταν
<arist. knights. 1138> μή σοι τύχῃ ὄψον ὄν,
<arist. knights. 1139> τούτων ὃς ἂν ᾖ παχύς,
<arist. knights. 1140> θύσας ἐπιδειπνεῖς.
<arist. knights. 1141> σκέψασθε δέ μ', εἰ σοφῶς
<arist. knights. 1142> αὐτοὺς περιέρχομαι
<arist. knights. 1143> τοὺς οἰομένους φρονεῖν
<arist. knights. 1144> κἄμ' ἐξαπατύλλειν.
<arist. knights. 1145> τηρῶ γὰρ ἑκάστοτ' αὐτοὺς
<arist. knights. 1146> οὐδὲ δοκῶν ὁρᾶν
<arist. knights. 1147> κλέπτοντας: ἔπειτ' ἀναγκάζω
<arist. knights. 1148> πάλιν ἐξεμεῖν
<arist. knights. 1149> ἅττ' ἂν κεκλόφωσί μου,
<arist. knights. 1150> κημὸν καταμηλῶν.
<arist. knights. 1151> ἄπαγ' ἐς μακαρίαν ἐκποδών.   σύ γ' ὦ φθόρε.
<arist. knights. 1152> ὦ Δῆμ' ἐγὼ μέντοι παρεσκευασμένος
<arist. knights. 1153> τρίπαλαι κάθημαι βουλόμενός ς' εὐεργετεῖν.
<arist. knights. 1154> ἐγὼ δὲ δεκάπαλαί γε καὶ δωδεκάπαλαι
<arist. knights. 1155> καὶ χιλιόπαλαι καὶ προπαλαιπαλαίπαλαι.
<arist. knights. 1156> ἐγὼ δὲ προσδοκῶν γε τρισμυριόπαλαι
<arist. knights. 1157> βδελύττομαί σφω καὶ προπαλαιπαλαίπαλαι.
<arist. knights. 1158> οἶσθ' οὖν ὃ δρᾶσον;   εἰ δὲ μή, φράσεις γε σύ.
<arist. knights. 1160> ἄφες ἀπὸ βαλβίδων ἐμέ τε καὶ τουτονί,
<arist. knights. 1161> ἵνα ς' εὖ ποιῶμεν ἐξ ἴσου.   δρᾶν ταῦτα χρή.
<arist. knights. 1162> ἄπιτον.   ἰδού.   θέοιτ' ἄν.   ὑποθεῖν οὐκ ἐῶ.
<arist. knights. 1163> ἀλλ' ἢ μεγάλως εὐδαιμονήσω τήμερον
<arist. knights. 1164> ὑπὸ τῶν ἐραστῶν νὴ Δί' ἢ 'γὼ θρύψομαι.
<arist. knights. 1165> ὁρᾷς; ἐγώ σοι πρότερος ἐκφέρω δίφρον.
<arist. knights. 1165> ἀλλ' οὐ τράπεζαν, ἀλλ' ἐγὼ προτεραίτερος.
<arist. knights. 1166> ἰδοὺ φέρω σοι τήνδε μαζίσκην ἐγὼ
<arist. knights. 1167> ἐκ τῶν ὀλῶν τῶν ἐκ Πύλου μεμαγμένην.
<arist. knights. 1168> ἐγὼ δὲ μυστίλας μεμυστιλημένας
<arist. knights. 1169> ὑπὸ τῆς θεοῦ τῇ χειρὶ τἠλεφαντίνῃ.
<arist. knights. 1170> ὡς μέγαν ἄρ' εἶχες ὦ πότνια τὸν δάκτυλον.
<arist. knights. 1171> ἐγὼ δ' ἔτνος γε πίσινον εὔχρων καὶ καλόν:
<arist. knights. 1172> ἐτόρυνε δ' αὔθ' ἡ Παλλὰς ἡ Πυλαιμάχος.
<arist. knights. 1173> ὦ Δῆμ' ἐναργῶς ἡ θεός ς' ἐπισκοπεῖ,
<arist. knights. 1174> καὶ νῦν ὑπερέχει σου χύτραν ζωμοῦ πλέαν.
<arist. knights. 1175> οἴει γὰρ οἰκεῖσθ' ἂν ἔτι τήνδε τὴν πόλιν,
<arist. knights. 1176> εἰ μὴ φανερῶς ἡμῶν ὑπερεῖχε τὴν χύτραν;
<arist. knights. 1177> τουτὶ τέμαχός σοὔδωκεν ἡ Φοβεσιστράτη.
<arist. knights. 1178> ἡ δ' ̓Οβριμοπάτρα γ' ἑφθὸν ἐκ ζωμοῦ κρέας
<arist. knights. 1179> καὶ χόλικος ἠνύστρου τε καὶ γαστρὸς τόμον.
<arist. knights. 1180> καλῶς γ' ἐποίησε τοῦ πέπλου μεμνημένη.
<arist. knights. 1181> ἡ Γοργολόφα ς' ἐκέλευε τουτουὶ φαγεῖν
<arist. knights. 1182> ἐλατῆρος, ἵνα τὰς ναῦς ἐλαύνωμεν καλῶς.
<arist. knights. 1183> λαβὲ καὶ ταδί νυν.   καὶ τί τούτοις χρήσομαι
<arist. knights. 1184> τοῖς ἐντέροις;   ἐπίτηδες αὔτ' ἔπεμψέ σοι
<arist. knights. 1185> ἐς τὰς τριήρεις ἐντερόνειαν ἡ θεός:
<arist. knights. 1186> ἐπισκοπεῖ γὰρ περιφανῶς τὸ ναυτικόν.
<arist. knights. 1187> ἔχε καὶ πιεῖν κεκραμένον τρία καὶ δύο.
<arist. knights. 1188> ὡς ἡδὺς ὦ Ζεῦ καὶ τὰ τρία φέρων καλῶς.
<arist. knights. 1189> ἡ Τριτογενὴς γὰρ αὐτὸν ἐνετριτώνισεν.
<arist. knights. 1190> λαβέ νυν πλακοῦντος πίονος παρ' ἐμοῦ τόμον.
<arist. knights. 1191> παρ' ἐμοῦ δ' ὅλον γε τὸν πλακοῦντα τουτονί.
<arist. knights. 1192> ἀλλ' οὐ λαγῷ' ἕξεις ὁπόθεν δῷς, ἀλλ' ἐγώ.
<arist. knights. 1193> οἴμοι, πόθεν λαγῷά μοι γενήσεται;
<arist. knights. 1194> ὦ θυμὲ νυνὶ βωμολόχον ἔξευρέ τι.
<arist. knights. 1195> ὁρᾷς τάδ' ὦ κακόδαιμον;   ὀλίγον μοι μέλει:
<arist. knights. 1196> ἐκεινοιὶ γὰρ ὡς ἔμ' ἔρχονταί τινες
<arist. knights. 1197> πρέσβεις ἔχοντες ἀργυρίου βαλλάντια.
<arist. knights. 1198> ποῦ ποῦ;   τί δέ σοι τοῦτ'; οὐκ ἐάσεις τοὺς ξένους;
<arist. knights. 1199> ὦ Δημίδιον ὁρᾷς τὰ λαγῷ' ἅ σοι φέρω;
<arist. knights. 1200> οἴμοι τάλας ἀδίκως γε τἄμ' ὑφήρπασας.
<arist. knights. 1201> νὴ τὸν Ποσειδῶ καὶ σὺ γὰρ τοὺς ἐκ Πύλου.
<arist. knights. 1202> εἴπ', ἀντιβολῶ, πῶς ἐπενόησας ἁρπάσαι;
<arist. knights. 1203> τὸ μὲν νόημα τῆς θεοῦ, τὸ δὲ κλέμμ' ἐμόν.
<arist. knights. 1204> ἐγὼ δ' ἐκινδύνευς', ἐγὼ δ' ὤπτησά γε.
<arist. knights. 1205> ἄπιθ': οὐ γὰρ ἀλλὰ τοῦ παραθέντος ἡ χάρις.
<arist. knights. 1206> οἴμοι κακοδαίμων, ὑπεραναιδευθήσομαι.
<arist. knights. 1207> τί οὐ διακρίνεις Δῆμ' ὁπότερός ἐστι νῷν
<arist. knights. 1208> ἀνὴρ ἀμείνων περὶ σὲ καὶ τὴν γαστέρα;
<arist. knights. 1209> τῷ δῆτ' ἂν ὑμᾶς χρησάμενος τεκμηρίῳ
<arist. knights. 1210> δόξαιμι κρίνειν τοῖς θεαταῖσιν σοφῶς;
<arist. knights. 1211> ἐγὼ φράσω σοι. τὴν ἐμὴν κίστην ἰὼν
<arist. knights. 1212> ξύλλαβε σιωπῇ καὶ βασάνισον ἅττ' ἔνι,
<arist. knights. 1213> καὶ τὴν Παφλαγόνος: κἀμέλει κρινεῖς καλῶς.
<arist. knights. 1214> φέρ' ἴδω τί οὖν ἔνεστιν;   οὐχ ὁρᾷς κενὴν
<arist. knights. 1215> ὦ παππίδιον; ἅπαντα γάρ σοι παρεφόρουν.
<arist. knights. 1216> αὕτη μὲν ἡ κίστη τὰ τοῦ Δήμου φρονεῖ.
<arist. knights. 1217> βάδιζέ νυν καὶ δεῦρο πρὸς τὴν Παφλαγόνος.
<arist. knights. 1218> ὁρᾷς τάδ';   οἴμοι τῶν ἀγαθῶν ὅσων πλέα.
<arist. knights. 1219> ὅσον τὸ χρῆμα τοῦ πλακοῦντος ἀπέθετο:
<arist. knights. 1220> ἐμοὶ δ' ἔδωκεν ἀποτεμὼν τυννουτονί.
<arist. knights. 1221> τοιαῦτα μέντοι καὶ πρότερόν ς' ἠργάζετο:
<arist. knights. 1222> σοὶ μὲν προσεδίδου μικρὸν ὧν ἐλάμβανεν,
<arist. knights. 1223> αὐτὸς δ' ἑαυτῷ παρετίθει τὰ μείζονα.
<arist. knights. 1224> ὦ μιαρὲ κλέπτων δή με ταῦτ' ἐξηπάτας;
<arist. knights. 1225> ἐγὼ δέ τυ ἐστεφάνιξα κἀδωρησάμαν.
<arist. knights. 1226> ἐγὼ δ' ἔκλεπτον ἐπ' ἀγαθῷ γε τῇ πόλει.
<arist. knights. 1227> κατάθου ταχέως τὸν στέφανον, ἵν' ἐγὼ τουτῳὶ
<arist. knights. 1228> αὐτὸν περιθῶ.   κατάθου ταχέως μαστιγία.
<arist. knights. 1229> οὐ δῆτ', ἐπεί μοι χρησμός ἐστι Πυθικὸς
<arist. knights. 1230> φράζων ὑφ' οὗ †δεήσει μ'† ἡττᾶσθαι μόνου.
<arist. knights. 1231> τοὐμόν γε φράζων ὄνομα καὶ λίαν σαφῶς.
<arist. knights. 1232> καὶ μήν ς' ἐλέγξαι βούλομαι τεκμηρίῳ,
<arist. knights. 1233> εἴ τι ξυνοίσεις τοῦ θεοῦ τοῖς θεσφάτοις.
<arist. knights. 1234> καί σου τοσοῦτον πρῶτον ἐκπειράσομαι:
<arist. knights. 1235> παῖς ὢν ἐφοίτας ἐς τίνος διδασκάλου;
<arist. knights. 1236> ἐν ταῖσιν εὕστραις κονδύλοις ἡρμοττόμην.
<arist. knights. 1237> πῶς εἶπας; ὥς μου χρησμὸς ἅπτεται φρενῶν.
<arist. knights. 1238> εἶεν.
<arist. knights. 1239> ἐν παιδοτρίβου δὲ τίνα πάλην ἐμάνθανες;
<arist. knights. 1240> κλέπτων ἐπιορκεῖν καὶ βλέπειν ἐναντίον:
<arist. knights. 1240> ὦ Φοῖβ' ̓́Απολλον Λύκιε τί ποτέ μ' ἐργάσει;
<arist. knights. 1241> τέχνην δὲ τίνα ποτ' εἶχες ἐξανδρούμενος;
<arist. knights. 1242> ἠλλαντοπώλουν καί τι καὶ βινεσκόμην.
<arist. knights. 1243> οἴμοι κακοδαίμων: οὐκέτ' οὐδέν εἰμ' ἐγώ.
<arist. knights. 1244> λεπτή τις ἐλπίς ἐστ' ἐφ' ἧς ὀχούμεθα.
<arist. knights. 1245> καί μοι τοσοῦτον εἰπέ: πότερον ἐν ἀγορᾷ
<arist. knights. 1246> ἠλλαντοπώλεις ἐτεὸν ἢ 'πὶ ταῖς πύλαις;
<arist. knights. 1247> ἐπὶ ταῖς πύλαισιν, οὗ τὸ τάριχος ὤνιον.
<arist. knights. 1248> οἴμοι πέπρακται τοῦ θεοῦ τὸ θέσφατον.
<arist. knights. 1249> κυλίνδετ' εἴσω τόνδε τὸν δυσδαίμονα.
<arist. knights. 1250> ὦ στέφανε χαίρων ἄπιθι, κεἴ ς' ἄκων ἐγὼ
<arist. knights. 1251> λείπω: σὲ δ' ἄλλος τις λαβὼν κεκτήσεται,
<arist. knights. 1252> κλέπτης μὲν οὐκ ἂν μᾶλλον, εὐτυχὴς δ' ἴσως.
<arist. knights. 1253> ̔Ελλάνιε Ζεῦ σὸν τὸ νικητήριον.
<arist. knights. 1254> ὦ χαῖρε καλλίνικε καὶ μέμνης' ὅτι
<arist. knights. 1255> ἀνὴρ γεγένησαι δι' ἐμέ: καί ς' αἰτῶ βραχύ,
<arist. knights. 1256> ὅπως ἔσομαί σοι Φανὸς ὑπογραφεὺς δικῶν.
<arist. knights. 1257> ἐμοὶ δέ γ' ὅ τι σοι τοὔνομ' εἴπ'.   ̓Αγοράκριτος:
<arist. knights. 1258> ἐν τἀγορᾷ γὰρ κρινόμενος ἐβοσκόμην.
<arist. knights. 1259> ̓Αγορακρίτῳ τοίνυν ἐμαυτὸν ἐπιτρέπω,
<arist. knights. 1260> καὶ τὸν Παφλαγόνα παραδίδωμι τουτονί.
<arist. knights. 1261> καὶ μὴν ἐγώ ς' ὦ Δῆμε θεραπεύσω καλῶς,
<arist. knights. 1262> ὥσθ' ὁμολογεῖν σε μηδέν' ἀνθρώπων ἐμοῦ
<arist. knights. 1263> ἰδεῖν ἀμείνω τῇ Κεχηναίων πόλει.
<arist. knights. 1264> τί κάλλιον ἀρχομένοισιν
<arist. knights. 1265> ἢ καταπαυομένοισιν
<arist. knights. 1266> ἢ θοᾶν ἵππων ἐλατῆρας ἀείδειν, †μηδὲν ἐς† Λυσίστρατον,
<arist. knights. 1267> μηδὲ Θούμαντιν τὸν ἀνέστιον αὖ λυπεῖν ἑκούσῃ καρδίᾳ;
<arist. knights. 1268> καὶ γὰρ οὗτος ὦ φίλ' ̓́Απολλον ἀεὶ πεινῇ, θαλεροῖς δακρύοις
<arist. knights. 1273> σᾶς ἁπτόμενος φαρέτρας Πυθῶνι δίᾳ μὴ κακῶς πένεσθαι.
<arist. knights. 1274> λοιδορῆσαι τοὺς πονηροὺς οὐδέν ἐστ' ἐπίφθονον,
<arist. knights. 1275> ἀλλὰ τιμὴ τοῖσι χρηστοῖς, ὅστις εὖ λογίζεται.
<arist. knights. 1276> εἰ μὲν οὖν ἄνθρωπος, ὃν δεῖ πόλλ' ἀκοῦσαι καὶ κακά,
<arist. knights. 1277> αὐτὸς ἦν ἔνδηλος, οὐκ ἂν ἀνδρὸς ἐμνήσθην φίλου.
<arist. knights. 1278> νῦν δ' ̓Αρίγνωτον γὰρ οὐδεὶς ὅστις οὐκ ἐπίσταται,
<arist. knights. 1279> ὅστις ἢ τὸ λευκὸν οἶδεν ἢ τὸν ὄρθιον νόμον.
<arist. knights. 1280> ἔστιν οὖν ἀδελφὸς αὐτῷ τοὺς τρόπους οὐ συγγενής,
<arist. knights. 1281> ̓Αριφράδης πονηρός. ἀλλὰ τοῦτο μὲν καὶ βούλεται:
<arist. knights. 1282> ἔστι δ' οὐ μόνον πονηρός, οὐ γὰρ οὐδ' ἂν ᾐσθόμην,
<arist. knights. 1283> οὐδὲ παμπόνηρος, ἀλλὰ καὶ προσεξηύρηκέ τι.
<arist. knights. 1284> τὴν γὰρ αὑτοῦ γλῶτταν αἰσχραῖς ἡδοναῖς λυμαίνεται,
<arist. knights. 1285> ἐν κασωρείοισι λείχων τὴν ἀπόπτυστον δρόσον,
<arist. knights. 1286> καὶ μολύνων τὴν ὑπήνην καὶ κυκῶν τὰς ἐσχάρας,
<arist. knights. 1287> καὶ Πολυμνήστεια ποιῶν καὶ ξυνὼν Οἰωνίχῳ.
<arist. knights. 1288> ὅστις οὖν τοιοῦτον ἄνδρα μὴ σφόδρα βδελύττεται,
<arist. knights. 1289> οὔ ποτ' ἐκ ταὐτοῦ μεθ' ἡμῶν πίεται ποτηρίου.
<arist. knights. 1290> ἦ πολλάκις ἐννυχίαισι
<arist. knights. 1291> φροντίσι συγγεγένημαι,
<arist. knights. 1294> καὶ διεζήτηχ' ὁπόθεν ποτὲ φαύλως ἐσθίει Κλεώνυμος.
<arist. knights. 1295> φασὶ μὲν γὰρ αὐτὸν ἐρεπτόμενον τὰ τῶν ἐχόντων ἀνέρων
<arist. knights. 1296> οὐκ ἂν ἐξελθεῖν ἀπὸ τῆς σιπύης: τοὺς δ' ἀντιβολεῖν ἂν ὅμως:
<arist. knights. 1297> “ἴθ' ὦ ἄνα πρὸς γονάτων, ἔξελθε καὶ σύγγνωθι τῇ τραπέζῃ.”
<arist. knights. 1300> φασὶν ἀλλήλαις ξυνελθεῖν τὰς τριήρεις ἐς λόγον,
<arist. knights. 1301> καὶ μίαν λέξαι τιν' αὐτῶν ἥτις ἦν γεραιτέρα:
<arist. knights. 1302> “οὐδὲ πυνθάνεσθε ταῦτ' ὦ παρθένοι τἀν τῇ πόλει;
<arist. knights. 1303> φασὶν αἰτεῖσθαί τιν' ἡμῶν ἑκατὸν ἐς Καρχηδόνα
<arist. knights. 1304> ἄνδρα μοχθηρὸν πολίτην ὀξίνην ̔Υπέρβολον:”
<arist. knights. 1305> ταῖς δὲ δόξαι δεινὸν εἶναι τοῦτο κοὐκ ἀνασχετόν,
<arist. knights. 1306> καί τιν' εἰπεῖν ἥτις ἀνδρῶν ἆσσον οὐκ ἐληλύθει:
<arist. knights. 1307> “ἀποτρόπαἰ οὐ δῆτ' ἐμοῦ γ' ἄρξει ποτ', ἀλλ' ἐάν με χρῇ,
<arist. knights. 1308> ὑπὸ τερηδόνων σαπεῖς' ἐνταῦθα καταγηράσομαι:”
<arist. knights. 1309> “οὐδὲ Ναυφάντης γε τῆς Ναύσωνος, οὐ δῆτ' ὦ θεοί,
<arist. knights. 1310> εἴπερ ἐκ πεύκης γε κἀγὼ καὶ ξύλων ἐπηγνύμην.
<arist. knights. 1311> ἢν δ' ἀρέσκῃ ταῦτ' ̓Αθηναίοις, καθῆσθαί μοι δοκεῖ
<arist. knights. 1312> ἐς τὸ Θησεῖον πλεούσαις ἢ 'πὶ τῶν σεμνῶν θεῶν.
<arist. knights. 1313> οὐ γὰρ ἡμῶν γε στρατηγῶν ἐγχανεῖται τῇ πόλει:
<arist. knights. 1314> ἀλλὰ πλείτω χωρὶς αὐτὸς ἐς κόρακας, εἰ βούλεται,
<arist. knights. 1315> τὰς σκάφας, ἐν αἷς ἐπώλει τοὺς λύχνους, καθελκύσας.”
<arist. knights. 1316> εὐφημεῖν χρὴ καὶ στόμα κλῄειν καὶ μαρτυριῶν ἀπέχεσθαι,
<arist. knights. 1317> καὶ τὰ δικαστήρια συγκλῄειν οἷς ἡ πόλις ἥδε γέγηθεν,
<arist. knights. 1318> ἐπὶ καιναῖσιν δ' εὐτυχίαισιν παιωνίζειν τὸ θέατρον.
<arist. knights. 1319> ὦ ταῖς ἱεραῖς φέγγος ̓Αθήναις καὶ ταῖς νήσοις ἐπίκουρε,
<arist. knights. 1320> τίν' ἔχων φήμην ἀγαθὴν ἥκεις, ἐφ' ὅτῳ κνισῶμεν ἀγυιάς;
<arist. knights. 1321> τὸν Δῆμον ἀφεψήσας ὑμῖν καλὸν ἐξ αἰσχροῦ πεποίηκα.
<arist. knights. 1322> καὶ ποῦ 'στιν νῦν ὦ θαυμαστὰς ἐξευρίσκων ἐπινοίας;
<arist. knights. 1323> ἐν ταῖσιν ἰοστεφάνοις οἰκεῖ ταῖς ἀρχαίαισιν ̓Αθήναις.
<arist. knights. 1324> πῶς ἂν ἴδοιμεν; ποίαν τιν' ἔχει σκευήν; ποῖος γεγένηται;
<arist. knights. 1325> οἷός περ ̓Αριστείδῃ πρότερον καὶ Μιλτιάδῃ ξυνεσίτει.
<arist. knights. 1326> ὄψεσθε δέ: καὶ γὰρ ἀνοιγνυμένων ψόφος ἤδη τῶν προπυλαίων.
<arist. knights. 1327> ἀλλ' ὀλολύξατε φαινομέναισιν ταῖς ἀρχαίαισιν ̓Αθήναις
<arist. knights. 1328> καὶ θαυμασταῖς καὶ πολυύμνοις, ἵν' ὁ κλεινὸς Δῆμος ἐνοικεῖ.
<arist. knights. 1329> ὦ ταὶ λιπαραὶ καὶ ἰοστέφανοι καὶ ἀριζήλωτοι ̓Αθῆναι,
<arist. knights. 1330> δείξατε τὸν τῆς ̔Ελλάδος ὑμῖν καὶ τῆς γῆς τῆσδε μόναρχον.
<arist. knights. 1331> ὅδ' ἐκεῖνος ὁρᾶν τεττιγοφόρας, ἀρχαίῳ σχήματι λαμπρός,
<arist. knights. 1332> οὐ χοιρινῶν ὄζων ἀλλὰ σπονδῶν, σμύρνῃ κατάλειπτος.
<arist. knights. 1333> χαῖρ' ὦ βασιλεῦ τῶν ̔Ελλήνων: καί σοι ξυγχαίρομεν ἡμεῖς.
<arist. knights. 1334> τῆς γὰρ πόλεως ἄξια πράττεις καὶ τοῦ 'ν Μαραθῶνι τροπαίου.
<arist. knights. 1335> ὦ φίλτατ' ἀνδρῶν ἐλθὲ δεῦρ' ̓Αγοράκριτε.
<arist. knights. 1336> ὅσα με δέδρακας ἀγάθ' ἀφεψήσας.   ἐγώ;
<arist. knights. 1337> ἀλλ' ὦ μέλ' οὐκ οἶσθ' οἷος ἦσθ' αὐτὸς πάρος,
<arist. knights. 1338> οὐδ' οἷ' ἔδρας: ἐμὲ γὰρ νομίζοις ἂν θεόν.
<arist. knights. 1339> τί δ' ἔδρων, κάτειπέ μοι, πρὸ τοῦ; ποῖός τις ἦ;
<arist. knights. 1340> πρῶτον μέν, ὁπότ' εἴποι τις ἐν τἠκκλησίᾳ,
<arist. knights. 1341> “ὦ Δῆμ' ἐραστής εἰμι σὸς φιλῶ τέ σε
<arist. knights. 1342> καὶ κήδομαί σου καὶ προβουλεύω μόνος,”
<arist. knights. 1343> τούτοις ὁπότε χρήσαιτό τις προοιμίοις,
<arist. knights. 1344> ἀνωρτάλιζες κἀκερουτίας.   ἐγώ;
<arist. knights. 1345> εἶτ' ἐξαπατήσας ς' ἀντὶ τούτων ᾤχετο.
<arist. knights. 1346> τί φῄς;
<arist. knights. 1347> ταυτί μ' ἔδρων, ἐγὼ δὲ τοῦτ' οὐκ ᾐσθόμην;
<arist. knights. 1348> τὰ δ' ὦτά γ' ἄν σου νὴ Δί' ἐξεπετάννυτο
<arist. knights. 1349> ὥσπερ σκιάδειον καὶ πάλιν ξυνήγετο.
<arist. knights. 1350> οὕτως ἀνόητος ἐγεγενήμην καὶ γέρων;
<arist. knights. 1350> καὶ νὴ Δί' εἴ γε δύο λεγοίτην ῥήτορε,
<arist. knights. 1351> ὁ μὲν ποιεῖσθαι ναῦς μακρὰς ὁ δ' ἕτερος αὖ
<arist. knights. 1352> καταμισθοφορῆσαι τοῦθ', ὁ τὸν μισθὸν λέγων
<arist. knights. 1353> τὸν τὰς τριήρεις παραδραμὼν ἂν ᾤχετο.
<arist. knights. 1354> οὗτος τί κύπτεις; οὐχὶ κατὰ χώραν μενεῖς;
<arist. knights. 1355> αἰσχύνομαί τοι ταῖς πρότερον ἁμαρτίαις.
<arist. knights. 1356> ἀλλ' οὐ σὺ τούτων αἴτιος, μὴ φροντίσῃς,
<arist. knights. 1357> ἀλλ' οἵ σε ταῦτ' ἐξηπάτων. νυνδὶ φράσον:
<arist. knights. 1358> ἐάν τις εἴπῃ βωμολόχος ξυνήγορος:
<arist. knights. 1359> “οὐκ ἔστιν ὑμῖν τοῖς δικασταῖς ἄλφιτα,
<arist. knights. 1360> εἰ μὴ καταγνώσεσθε ταύτην τὴν δίκην:”
<arist. knights. 1361> τοῦτον τί δράσεις, εἰπέ, τὸν ξυνήγορον;
<arist. knights. 1362> ἄρας μετέωρον ἐς τὸ βάραθρον ἐμβαλῶ,
<arist. knights. 1363> ἐκ τοῦ λάρυγγος ἐκκρεμάσας ̔Υπέρβολον.
<arist. knights. 1364> τουτὶ μὲν ὀρθῶς καὶ φρονίμως ἤδη λέγεις:
<arist. knights. 1365> τὰ δ' ἄλλα, φέρ' ἴδω, πῶς πολιτεύσει φράσον.
<arist. knights. 1366> πρῶτον μὲν ὁπόσοι ναῦς ἐλαύνουσιν μακράς,
<arist. knights. 1367> καταγομένοις τὸν μισθὸν ἀποδώσω 'ντελῆ.
<arist. knights. 1368> πολλοῖς γ' ὑπολίσφοις πυγιδίοισιν ἐχαρίσω.
<arist. knights. 1369> ἔπειθ' ὁπλίτης ἐντεθεὶς ἐν καταλόγῳ
<arist. knights. 1370> οὐδεὶς κατὰ σπουδὰς μετεγγραφήσεται,
<arist. knights. 1371> ἀλλ' ὥσπερ ἦν τὸ πρῶτον ἐγγεγράψεται.
<arist. knights. 1372> τοῦτ' ἔδακε τὸν πόρπακα τὸν Κλεωνύμου.
<arist. knights. 1373> οὐδ' ἀγοράσει γ' ἀγένειος οὐδεὶς ἐν ἀγορᾷ.
<arist. knights. 1374> ποῦ δῆτα Κλεισθένης ἀγοράσει καὶ Στράτων;
<arist. knights. 1375> τὰ μειράκια ταυτὶ λέγω τἀν τῷ μύρῳ,
<arist. knights. 1376> ἃ στωμυλεῖται τοιαδὶ καθήμενα:
<arist. knights. 1377> “σοφός γ' ὁ Φαίαξ δεξιῶς τ' οὐκ ἀπέθανεν.
<arist. knights. 1378> συνερτικὸς γάρ ἐστι καὶ περαντικός,
<arist. knights. 1379> καὶ γνωμοτυπικὸς καὶ σαφὴς καὶ κρουστικός,
<arist. knights. 1380> καταληπτικός τ' ἄριστα τοῦ θορυβητικοῦ.”
<arist. knights. 1381> οὔκουν καταδακτυλικὸς σὺ τοῦ λαλητικοῦ;
<arist. knights. 1382> μὰ Δί' ἀλλ' ἀναγκάσω κυνηγετεῖν ἐγὼ
<arist. knights. 1383> τούτους ἅπαντας, παυσαμένους ψηφισμάτων.
<arist. knights. 1384> ἔχε νυν ἐπὶ τούτοις τουτονὶ τὸν ὀκλαδίαν,
<arist. knights. 1385> καὶ παῖδ' ἐνόρχην, ὅσπερ οἴσει τόνδε σοι:
<arist. knights. 1386> κἄν που δοκῇ σοι, τοῦτον ὀκλαδίαν ποίει.
<arist. knights. 1387> μακάριος ἐς τἀρχαῖα δὴ καθίσταμαι.
<arist. knights. 1388> φήσεις γ', ἐπειδὰν τὰς τριακοντούτιδας
<arist. knights. 1389> σπονδὰς παραδῶ σοι. δεῦρ' ἴθ' αἱ Σπονδαὶ ταχύ.
<arist. knights. 1390> ὦ Ζεῦ πολυτίμηθ' ὡς καλαί: πρὸς τῶν θεῶν,
<arist. knights. 1391> ἔξεστιν αὐτῶν κατατριακοντουτίσαι;
<arist. knights. 1392> πῶς ἔλαβες αὐτὰς ἐτέον;   οὐ γὰρ ὁ Παφλαγὼν
<arist. knights. 1393> ἀπέκρυπτε ταύτας ἔνδον, ἵνα σὺ μὴ λάβῃς;
<arist. knights. 1394> νῦν οὖν ἐγώ σοι παραδίδωμ' ἐς τοὺς ἀγροὺς
<arist. knights. 1395> αὐτὰς ἰέναι λαβόντα.   τὸν δὲ Παφλαγόνα,
<arist. knights. 1396> ὃς ταῦτ' ἔδρασεν, εἴφ' ὅ τι ποιήσεις κακόν.
<arist. knights. 1397> οὐδὲν μέγ' ἀλλ' ἢ τὴν ἐμὴν ἕξει τέχνην:
<arist. knights. 1398> ἐπὶ ταῖς πύλαις ἀλλαντοπωλήσει μόνος,
<arist. knights. 1399> τὰ κύνεια μιγνὺς τοῖς ὀνείοις πράγμασιν,
<arist. knights. 1400> μεθύων τε ταῖς πόρναισι λοιδορήσεται,
<arist. knights. 1401> κἀκ τῶν βαλανείων πίεται τὸ λούτριον.
<arist. knights. 1402> εὖ γ' ἐπενόησας οὗπέρ ἐστιν ἄξιος,
<arist. knights. 1403> πόρναισι καὶ βαλανεῦσι διακεκραγέναι,
<arist. knights. 1404> καί ς' ἀντὶ τούτων ἐς τὸ πρυτανεῖον καλῶ
<arist. knights. 1405> ἐς τὴν ἕδραν θ', ἵν' ἐκεῖνος ἦν ὁ φαρμακός.
<arist. knights. 1406> ἕπου δὲ ταυτηνὶ λαβὼν τὴν βατραχίδα:
<arist. knights. 1407> κἀκεῖνον ἐκφερέτω τις ὡς ἐπὶ τὴν τέχνην,
<arist. knights. 1408> ἵν' ἴδωσιν αὐτὸν οἷς ἐλωβᾶθ' οἱ ξένοι.
