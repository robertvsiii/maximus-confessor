<aesch. prom. 1> Χθονὸς μὲν ἐς τηλουρὸν ἥκομεν πέδον,
<aesch. prom. 2> Σκύθην ἐς οἷμον, ἄβατον εἰς ἐρημίαν.
<aesch. prom. 3> ̔́Ηφαιστε, σοὶ δὲ χρὴ μέλειν ἐπιστολὰς
<aesch. prom. 4> ἅς σοι πατὴρ ἐφεῖτο, τόνδε πρὸς πέτραις
<aesch. prom. 5> ὑψηλοκρήμνοις τὸν λεωργὸν ὀχμάσαι
<aesch. prom. 6> ἀδαμαντίνων δεσμῶν ἐν ἀρρήκτοις πέδαις.
<aesch. prom. 7> τὸ σὸν γὰρ ἄνθος, παντέχνου πυρὸς σέλας,
<aesch. prom. 8> θνητοῖσι κλέψας ὤπασεν. τοιᾶσδέ τοι
<aesch. prom. 9> ἁμαρτίας σφε δεῖ θεοῖς δοῦναι δίκην,
<aesch. prom. 10> ὡς ἂν διδαχθῇ τὴν Διὸς τυραννίδα
<aesch. prom. 11> στέργειν, φιλανθρώπου δὲ παύεσθαι τρόπου.
<aesch. prom. 12> Κράτος Βία τε, σφῷν μὲν ἐντολὴ Διὸς
<aesch. prom. 13> ἔχει τέλος δὴ κοὐδὲν ἐμποδὼν ἔτι:
<aesch. prom. 14> ἐγὼ δ' ἄτολμός εἰμι συγγενῆ θεὸν
<aesch. prom. 15> δῆσαι βίᾳ φάραγγι πρὸς δυσχειμέρῳ.
<aesch. prom. 16> πάντως δ' ἀνάγκη τῶνδέ μοι τόλμαν σχεθεῖν:
<aesch. prom. 17> ἐξωριάζειν γὰρ πατρὸς λόγους βαρύ.
<aesch. prom. 18> τῆς ὀρθοβούλου Θέμιδος αἰπυμῆτα παῖ,
<aesch. prom. 19> ἄκοντά ς' ἄκων δυσλύτοις χαλκεύμασι
<aesch. prom. 20> προσπασσαλεύσω τῷδ' ἀπανθρώπῳ πάγῳ
<aesch. prom. 21> ἵν' οὔτε φωνὴν οὔτε του μορφὴν βροτῶν
<aesch. prom. 22> ὄψει, σταθευτὸς δ' ἡλίου φοίβῃ φλογὶ
<aesch. prom. 23> χροιᾶς ἀμείψεις ἄνθος. ἀσμένῳ δέ σοι
<aesch. prom. 24> ἡ ποικιλείμων νὺξ ἀποκρύψει φάος,
<aesch. prom. 25> πάχνην θ' ἑῴαν ἥλιος σκεδᾷ πάλιν:
<aesch. prom. 26> ἀεὶ δὲ τοῦ παρόντος ἀχθηδὼν κακοῦ
<aesch. prom. 27> τρύσει ς': ὁ λωφήσων γὰρ οὐ πέφυκέ πω.
<aesch. prom. 28> τοιαῦτ' ἐπηύρω τοῦ φιλανθρώπου τρόπου.
<aesch. prom. 29> θεὸς θεῶν γὰρ οὐχ ὑποπτήσσων χόλον
<aesch. prom. 30> βροτοῖσι τιμὰς ὤπασας πέρα δίκης.
<aesch. prom. 31> ἀνθ' ὧν ἀτερπῆ τήνδε φρουρήσεις πέτραν
<aesch. prom. 32> ὀρθοστάδην, ἄυπνος, οὐ κάμπτων γόνυ:
<aesch. prom. 33> πολλοὺς δ' ὀδυρμοὺς καὶ γόους ἀνωφελεῖς
<aesch. prom. 34> φθέγξῃ: Διὸς γὰρ δυσπαραίτητοι φρένες.
<aesch. prom. 35> ἅπας δὲ τραχὺς ὅστις ἂν νέον κρατῇ.
<aesch. prom. 36> εἶεν, τί μέλλεις καὶ κατοικτίζῃ μάτην;
<aesch. prom. 37> τί τὸν θεοῖς ἔχθιστον οὐ στυγεῖς θεόν,
<aesch. prom. 38> ὅστις τὸ σὸν θνητοῖσι προὔδωκεν γέρας;
<aesch. prom. 39> τὸ συγγενές τοι δεινὸν ἥ θ' ὁμιλία.
<aesch. prom. 40> σύμφημ': ἀνηκουστεῖν δὲ τῶν πατρὸς λόγων
<aesch. prom. 41> οἷόν τε πῶς; οὐ τοῦτο δειμαίνεις πλέον;
<aesch. prom. 42> αἰεί γε δὴ νηλὴς σὺ καὶ θράσους πλέως.
<aesch. prom. 43> ἄκος γὰρ οὐδὲν τόνδε θρηνεῖσθαι. σὺ δὲ
<aesch. prom. 44> τὰ μηδὲν ὠφελοῦντα μὴ πόνει μάτην.
<aesch. prom. 45> ὦ πολλὰ μισηθεῖσα χειρωναξία.
<aesch. prom. 46> τί νιν στυγεῖς; πόνων γὰρ ὡς ἁπλῷ λόγῳ
<aesch. prom. 47> τῶν νῦν παρόντων οὐδὲν αἰτία τέχνη.
<aesch. prom. 48> ἔμπας τις αὐτὴν ἄλλος ὤφελεν λαχεῖν.
<aesch. prom. 49> ἅπαντ' ἐπαχθῆ πλὴν θεοῖσι κοιρανεῖν:
<aesch. prom. 50> ἐλεύθερος γὰρ οὔτις ἐστὶ πλὴν Διός.
<aesch. prom. 51> ἔγνωκα τοῖσδε κοὐδὲν ἀντειπεῖν ἔχω.
<aesch. prom. 52> οὔκουν ἐπείξῃ τῷδε δεσμὰ περιβαλεῖν,
<aesch. prom. 53> ὡς μή ς' ἐλινύοντα προσδερχθῇ πατήρ;
<aesch. prom. 54> καὶ δὴ πρόχειρα ψάλια δέρκεσθαι πάρα.
<aesch. prom. 55> βαλών νιν ἀμφὶ χερσὶν ἐγκρατεῖ σθένει
<aesch. prom. 56> ῥαιστῆρι θεῖνε, πασσάλευε πρὸς πέτραις.
<aesch. prom. 57> περαίνεται δὴ κοὐ ματᾷ τοὔργον τόδε.
<aesch. prom. 58> ἄρασσε μᾶλλον, σφίγγε, μηδαμῇ χάλα.
<aesch. prom. 59> δεινὸς γὰρ εὑρεῖν κἀξ ἀμηχάνων πόρον.
<aesch. prom. 60> ἄραρεν ἥδε γ' ὠλένη δυσεκλύτως.
<aesch. prom. 61> καὶ τήνδε νῦν πόρπασον ἀσφαλῶς, ἵνα
<aesch. prom. 62> μάθῃ σοφιστὴς ὢν Διὸς νωθέστερος.
<aesch. prom. 63> πλὴν τοῦδ' ἂν οὐδεὶς ἐνδίκως μέμψαιτό μοι.
<aesch. prom. 64> ἀδαμαντίνου νῦν σφηνὸς αὐθάδη γνάθον
<aesch. prom. 65> στέρνων διαμπὰξ πασσάλευ' ἐρρωμένως.
<aesch. prom. 66> αἰαῖ, Προμηθεῦ, σῶν ὑπερστένω πόνων.
<aesch. prom. 67> σὺ δ' αὖ κατοκνεῖς τῶν Διός τ' ἐχθρῶν ὕπερ
<aesch. prom. 68> στένεις; ὅπως μὴ σαυτὸν οἰκτιεῖς ποτε.
<aesch. prom. 69> ὁρᾷς θέαμα δυσθέατον ὄμμασιν.
<aesch. prom. 70> ὁρῶ κυροῦντα τόνδε τῶν ἐπαξίων.
<aesch. prom. 71> ἀλλ' ἀμφὶ πλευραῖς μασχαλιστῆρας βάλε.
<aesch. prom. 72> δρᾶν ταῦτ' ἀνάγκη, μηδὲν ἐγκέλευ' ἄγαν.
<aesch. prom. 73> ἦ μὴν κελεύσω κἀπιθωύξω γε πρός.
<aesch. prom. 74> χώρει κάτω, σκέλη δὲ κίρκωσον βίᾳ.
<aesch. prom. 75> καὶ δὴ πέπρακται τοὔργον οὐ μακρῷ πόνῳ.
<aesch. prom. 76> ἐρρωμένως νῦν θεῖνε διατόρους πέδας:
<aesch. prom. 77> ὡς οὑπιτιμητής γε τῶν ἔργων βαρύς.
<aesch. prom. 78> ὅμοια μορφῇ γλῶσσά σου γηρύεται.
<aesch. prom. 79> σὺ μαλθακίζου, τὴν δ' ἐμὴν αὐθαδίαν
<aesch. prom. 80> ὀργῆς τε τραχύτητα μὴ 'πίπλησσέ μοι.
<aesch. prom. 81> στείχωμεν, ὡς κώλοισιν ἀμφίβληστρ' ἔχει.
<aesch. prom. 82> ἐνταῦθα νῦν ὕβριζε καὶ θεῶν γέρα
<aesch. prom. 83> συλῶν ἐφημέροισι προστίθει. τί σοι
<aesch. prom. 84> οἷοί τε θνητοὶ τῶνδ' ἀπαντλῆσαι πόνων;
<aesch. prom. 85> ψευδωνύμως σε δαίμονες Προμηθέα
<aesch. prom. 86> καλοῦσιν: αὐτὸν γάρ σε δεῖ προμηθέως,
<aesch. prom. 87> ὅτῳ τρόπῳ τῆσδ' ἐκκυλισθήσῃ τέχνης.
<aesch. prom. 88> ὦ δῖος αἰθὴρ καὶ ταχύπτεροι πνοαί,
<aesch. prom. 89> ποταμῶν τε πηγαί, ποντίων τε κυμάτων
<aesch. prom. 90> ἀνήριθμον γέλασμα, παμμῆτόρ τε γῆ,
<aesch. prom. 91> καὶ τὸν πανόπτην κύκλον ἡλίου καλῶ.
<aesch. prom. 92> ἴδεσθέ μ' οἷα πρὸς θεῶν πάσχω θεός.
<aesch. prom. 93> δέρχθηθ' οἵαις αἰκείαισιν
<aesch. prom. 94> διακναιόμενος τὸν μυριετῆ
<aesch. prom. 95> χρόνον ἀθλεύσω.
<aesch. prom. 96> τοιόνδ' ὁ νέος ταγὸς μακάρων
<aesch. prom. 97> ἐξηῦρ' ἐπ' ἐμοὶ δεσμὸν ἀεικῆ.
<aesch. prom. 98> φεῦ φεῦ, τὸ παρὸν τό τ' ἐπερχόμενον
<aesch. prom. 99> πῆμα στενάχω, πῇ ποτε μόχθων
<aesch. prom. 100> χρὴ τέρματα τῶνδ' ἐπιτεῖλαι.
<aesch. prom. 101> καίτοι τί φημι; πάντα προυξεπίσταμαι
<aesch. prom. 102> σκεθρῶς τὰ μέλλοντ', οὐδέ μοι ποταίνιον
<aesch. prom. 103> πῆμ' οὐδὲν ἥξει. τὴν πεπρωμένην δὲ χρὴ
<aesch. prom. 104> αἶσαν φέρειν ὡς ῥᾷστα, γιγνώσκονθ' ὅτι
<aesch. prom. 105> τὸ τῆς ἀνάγκης ἔστ' ἀδήριτον σθένος.
<aesch. prom. 106> ἀλλ' οὔτε σιγᾶν οὔτε μὴ σιγᾶν τύχας
<aesch. prom. 107> οἷόν τέ μοι τάσδ' ἐστί. θνητοῖς γὰρ γέρα
<aesch. prom. 108> πορὼν ἀνάγκαις ταῖσδ' ἐνέζευγμαι τάλας.
<aesch. prom. 109> ναρθηκοπλήρωτον δὲ θηρῶμαι πυρὸς
<aesch. prom. 110> πηγὴν κλοπαίαν, ἣ διδάσκαλος τέχνης
<aesch. prom. 111> πάσης βροτοῖς πέφηνε καὶ μέγας πόρος.
<aesch. prom. 112> τοιῶνδε ποινὰς ἀμπλακημάτων τίνω
<aesch. prom. 113> ὑπαιθρίοις δεσμοῖς πεπασσαλευμένος.
<aesch. prom. 114> ἆ ἆ ἔα ἔα.
<aesch. prom. 115> τίς ἀχώ, τίς ὀδμὰ προσέπτα μ' ἀφεγγής,
<aesch. prom. 116> θεόσυτος, ἢ βρότειος, ἢ κεκραμένη;
<aesch. prom. 117> ἵκετο τερμόνιον ἐπὶ πάγον
<aesch. prom. 118> πόνων ἐμῶν θεωρός, ἢ τί δὴ θέλων;
<aesch. prom. 119> ὁρᾶτε δεσμώτην με δύσποτμον θεόν
<aesch. prom. 120> τὸν Διὸς ἐχθρόν, τὸν πᾶσι θεοῖς
<aesch. prom. 121> δι' ἀπεχθείας ἐλθόνθ' ὁπόσοι
<aesch. prom. 122> τὴν Διὸς αὐλὴν εἰσοιχνεῦσιν,
<aesch. prom. 123> διὰ τὴν λίαν φιλότητα βροτῶν.
<aesch. prom. 124> φεῦ φεῦ, τί ποτ' αὖ κινάθισμα κλύω
<aesch. prom. 125> πέλας οἰωνῶν; αἰθὴρ δ' ἐλαφραῖς
<aesch. prom. 126> πτερύγων ῥιπαῖς ὑποσυρίζει.
<aesch. prom. 127> πᾶν μοι φοβερὸν τὸ προσέρπον.
<aesch. prom. 128> μηδὲν φοβηθῇς: φιλία
<aesch. prom. 128b> γὰρ ἅδε τάξις πτερύγων
<aesch. prom. 129> θοαῖς ἁμίλλαις προσέβα
<aesch. prom. 130> τόνδε πάγον, πατρῴας
<aesch. prom. 131> μόγις παρειποῦσα φρένας.
<aesch. prom. 132> κραιπνοφόροι δέ μ' ἔπεμψαν αὖραι:
<aesch. prom. 133> κτύπου γὰρ ἀχὼ χάλυβος
<aesch. prom. 130b> διῇξεν ἄντρων μυχόν, ἐκ
<aesch. prom. 131> δ' ἔπληξέ μου τὰν θεμερῶπιν αἰδῶ:
<aesch. prom. 135> σύθην δ' ἀπέδιλος ὄχῳ πτερωτῷ.
<aesch. prom. 136> αἰαῖ αἰαῖ,
<aesch. prom. 137> τῆς πολυτέκνου Τηθύος ἔκγονα,
<aesch. prom. 138> τοῦ περὶ πᾶσάν θ' εἱλισσομένου
<aesch. prom. 139> χθόν' ἀκοιμήτῳ ῥεύματι παῖδες
<aesch. prom. 140> πατρὸς, ̓Ωκεανοῦ,
<aesch. prom. 141> δέρχθητ', ἐσίδεσθ' οἵῳ δεσμῷ,
<aesch. prom. 142> προσπορπατὸς τῆσδε φάραγγος
<aesch. prom. 143> σκοπέλοις ἐν ἄκροις
<aesch. prom. 143b> φρουρὰν ἄζηλον ὀχήσω.
<aesch. prom. 144> λεύσσω, Προμηθεῦ: φοβερὰ
<aesch. prom. 145> δ' ἐμοῖσιν ὄσσοις ὀμίχλα
<aesch. prom. 146> προσῇξε πλήρης δακρύων
<aesch. prom. 147> σὸν δέμας εἰσιδούσᾳ
<aesch. prom. 148> πέτραις προσαυαινόμενον
<aesch. prom. 149> ταῖσδ' ἀδαμαντοδέτοισι λύμαις.
<aesch. prom. 150> νέοι γὰρ οἰακονόμοι
<aesch. prom. 151> κρατοῦς', ̓Ολύμπου: νεοχμοῖς
<aesch. prom. 150> δὲ δὴ νόμοις Ζεὺς ἀθέτως κρατύνει.
<aesch. prom. 151> τὰ πρὶν δὲ πελώρια νῦν ἀιστοῖ.
<aesch. prom. 152> εἰ γάρ μ' ὑπὸ γῆν νέρθεν θ' ̔́Αιδου
<aesch. prom. 153> τοῦ νεκροδέγμονος εἰς ἀπέρατον
<aesch. prom. 154> Τάρταρον ἧκεν,
<aesch. prom. 155> δεσμοῖς ἀλύτοις ἀγρίως πελάσας,
<aesch. prom. 156> ὡς μήτε θεὸς μήτε τις ἄλλος
<aesch. prom. 157> τοῖσδ' ἐπεγήθει.
<aesch. prom. 158> νῦν δ' αἰθέριον κίνυγμ' ὁ τάλας
<aesch. prom. 159> ἐχθροῖς ἐπίχαρτα πέπονθα.
<aesch. prom. 160> τίς ὧδε τλησικάρδιος
<aesch. prom. 161> θεῶν, ὅτῳ τάδ' ἐπιχαρῆ;
<aesch. prom. 162> τίς οὐ ξυνασχαλᾷ κακοῖς
<aesch. prom. 163> τεοῖσι, δίχα γε Διός; ὁ δ' ἐπικότως ἀεὶ
<aesch. prom. 164> θέμενος ἄγναμπτον νόον
<aesch. prom. 165> δάμναται Οὐρανίαν
<aesch. prom. 166> γένναν, οὐδὲ λήξει, πρὶν ἂν ἢ κορέσῃ κέαρ ἢ παλάμᾳ τινὶ
<aesch. prom. 167> τὰν δυσάλωτον ἕλῃ τις ἀρχάν.
<aesch. prom. 168> ἦ μὴν ἔτ' ἐμοῦ, καίπερ κρατεραῖς
<aesch. prom. 169> ἐν γυιοπέδαις αἰκιζομένου,
<aesch. prom. 170> χρείαν ἕξει μακάρων πρύτανις,
<aesch. prom. 171> δεῖξαι τὸ νέον βούλευμ' ὑφ' ὅτου
<aesch. prom. 172> σκῆπτρον τιμάς τ' ἀποσυλᾶται.
<aesch. prom. 173> καί μ' οὔτι μελιγλώσσοις πειθοῦς
<aesch. prom. 174> ἐπαοιδαῖσιν θέλξει, στερεάς τ'
<aesch. prom. 175> οὔποτ' ἀπειλὰς πτήξας τόδ' ἐγὼ
<aesch. prom. 176> καταμηνύσω,
<aesch. prom. 177> πρὶν ἂν ἐξ ἀγρίων δεσμῶν χαλάσῃ
<aesch. prom. 178> ποινάς τε τίνειν
<aesch. prom. 179> τῆσδ' αἰκείας ἐθελήσῃ.
<aesch. prom. 180> σὺ μὲν θρασύς τε καὶ πικραῖς
<aesch. prom. 181> δύαισιν οὐδὲν ἐπιχαλᾷς,
<aesch. prom. 182> ἄγαν δ' ἐλευθεροστομεῖς.
<aesch. prom. 183> ἐμὰς δὲ φρένας ἐρέθισε διάτορος φόβος:
<aesch. prom. 184> δέδια δ' ἀμφὶ σαῖς τύχαις,
<aesch. prom. 185> πᾷ ποτε τῶνδε πόνων
<aesch. prom. 186> χρή σε τέρμα κέλ-
<aesch. prom. 187> σαντ' ἐσιδεῖν: ἀκίχητα γὰρ ἤθεα καὶ κέαρ
<aesch. prom. 188> ἀπαράμυθον ἔχει Κρόνου παῖς.
<aesch. prom. 189> οἶδ' ὅτι τραχὺς καὶ παρ' ἑαυτῷ
<aesch. prom. 190> τὸ δίκαιον ἔχων Ζεύς. ἀλλ' ἔμπας ὀίω
<aesch. prom. 191> μαλακογνώμων
<aesch. prom. 192> ἔσται ποθ', ὅταν ταύτῃ ῥαισθῇ:
<aesch. prom. 193> τὴν δ' ἀτέραμνον στορέσας ὀργὴν
<aesch. prom. 194> εἰς ἀρθμὸν ἐμοὶ καὶ φιλότητα
<aesch. prom. 195> σπεύδων σπεύδοντί ποθ' ἥξει.
<aesch. prom. 196> πάντ' ἐκκάλυψον καὶ γέγων' ἡμῖν λόγον,
<aesch. prom. 197> ποίῳ λαβών σε Ζεὺς ἐπ' αἰτιάματι,
<aesch. prom. 198> οὕτως ἀτίμως καὶ πικρῶς αἰκίζεται:
<aesch. prom. 199> δίδαξον ἡμᾶς, εἴ τι μὴ βλάπτει λόγῳ.
<aesch. prom. 200> ἀλγεινὰ μέν μοι καὶ λέγειν ἐστὶν τάδε,
<aesch. prom. 200> ἄλγος δὲ σιγᾶν, πανταχῇ δὲ δύσποτμα.
<aesch. prom. 201> ἐπεὶ τάχιστ' ἤρξαντο δαίμονες χόλου
<aesch. prom. 202> στάσις τ' ἐν ἀλλήλοισιν ὠροθύνετο,
<aesch. prom. 203> οἱ μὲν θέλοντες ἐκβαλεῖν ἕδρας Κρόνον,
<aesch. prom. 204> ὡς Ζεὺς ἀνάσσοι δῆθεν, οἱ δὲ τοὔμπαλιν
<aesch. prom. 205> σπεύδοντες, ὡς Ζεὺς μήποτ' ἄρξειεν θεῶν,
<aesch. prom. 206> ἐνταῦθ' ἐγὼ τὰ λῷστα βουλεύων πιθεῖν
<aesch. prom. 207> Τιτᾶνας, Οὐρανοῦ τε καὶ Χθονὸς τέκνα,
<aesch. prom. 208> οὐκ ἠδυνήθην. αἱμύλας δὲ μηχανὰς
<aesch. prom. 209> ἀτιμάσαντες καρτεροῖς φρονήμασιν
<aesch. prom. 210> ᾤοντ' ἀμοχθεὶ πρὸς βίαν τε δεσπόσειν:
<aesch. prom. 211> ἐμοὶ δὲ μήτηρ οὐχ ἅπαξ μόνον Θέμις,
<aesch. prom. 212> καὶ Γαῖα, πολλῶν ὀνομάτων μορφὴ μία,
<aesch. prom. 213> τὸ μέλλον κραίνοιτο προυτεθεσπίκει,
<aesch. prom. 214> ὡς οὐ κατ' ἰσχὺν οὐδὲ πρὸς τὸ καρτερόν
<aesch. prom. 215> χρείη, δόλῳ δὲ τοὺς ὑπερσχόντας κρατεῖν.
<aesch. prom. 216> τοιαῦτ' ἐμοῦ λόγοισιν ἐξηγουμένου
<aesch. prom. 217> οὐκ ἠξίωσαν οὐδὲ προσβλέψαι τὸ πᾶν.
<aesch. prom. 218> κράτιστα δή μοι τῶν παρεστώτων τότε
<aesch. prom. 219> ἐφαίνετ' εἶναι προσλαβόντα μητέρα
<aesch. prom. 220> ἑκόνθ' ἑκόντι Ζηνὶ συμπαραστατεῖν.
<aesch. prom. 221> ἐμαῖς δὲ βουλαῖς Ταρτάρου μελαμβαθὴς
<aesch. prom. 222> κευθμὼν καλύπτει τὸν παλαιγενῆ Κρόνον
<aesch. prom. 223> αὐτοῖσι συμμάχοισι. τοιάδ' ἐξ ἐμοῦ
<aesch. prom. 224> ὁ τῶν θεῶν τύραννος ὠφελημένος
<aesch. prom. 225> κακαῖσι ποιναῖς ταῖσδὲ μ' ἐξημείψατο.
<aesch. prom. 226> ἔνεστι γάρ πως τοῦτο τῇ τυραννίδι
<aesch. prom. 227> νόσημα, τοῖς φίλοισι μὴ πεποιθέναι.
<aesch. prom. 228> ὃ δ' οὖν ἐρωτᾶτ', αἰτίαν καθ' ἥντινα
<aesch. prom. 229> αἰκίζεταί με, τοῦτο δὴ σαφηνιῶ.
<aesch. prom. 230> ὅπως τάχιστα τὸν πατρῷον ἐς θρόνον
<aesch. prom. 231> καθέζετ', εὐθὺς δαίμοσιν νέμει γέρα
<aesch. prom. 232> ἄλλοισιν ἄλλα καὶ διεστοιχίζετο
<aesch. prom. 233> ἀρχήν: βροτῶν δὲ τῶν ταλαιπώρων λόγον
<aesch. prom. 234> οὐκ ἔσχεν οὐδέν', ἀλλ' ἀιστώσας γένος
<aesch. prom. 235> τὸ πᾶν ἔχρῃζεν ἄλλο φιτῦσαι νέον.
<aesch. prom. 236> καὶ τοῖσιν οὐδεὶς ἀντέβαινε πλὴν ἐμοῦ.
<aesch. prom. 237> ἐγὼ δ' ἐτόλμης': ἐξελυσάμην βροτοὺς
<aesch. prom. 238> τὸ μὴ διαρραισθέντας εἰς ̔́Αιδου μολεῖν.
<aesch. prom. 239> τῷ τοι τοιαῖσδε πημοναῖσι κάμπτομαι,
<aesch. prom. 240> πάσχειν μὲν ἀλγειναῖσιν, οἰκτραῖσιν δ' ἰδεῖν:
<aesch. prom. 241> θνητοὺς δ' ἐν οἴκτῳ προθέμενος, τούτου τυχεῖν
<aesch. prom. 242> οὐκ ἠξιώθην αὐτός, ἀλλὰ νηλεῶς
<aesch. prom. 243> ὧδ' ἐρρύθμισμαι, Ζηνὶ δυσκλεὴς θέα.
<aesch. prom. 244> σιδηρόφρων τε κἀκ πέτρας εἰργασμένος
<aesch. prom. 245> ὅστις, Προμηθεῦ, σοῖσιν οὐ συνασχαλᾷ
<aesch. prom. 246> μόχθοις: ἐγὼ γὰρ οὔτ' ἂν εἰσιδεῖν τάδε
<aesch. prom. 247> ἔχρῃζον εἰσιδοῦσά τ' ἠλγύνθην κέαρ.
<aesch. prom. 248> καὶ μὴν φίλοις γ'  ἐλεινὸς εἰσορᾶν ἐγώ.
<aesch. prom. 249> μή πού τι προύβης τῶνδε καὶ περαιτέρω;
<aesch. prom. 250> θνητούς γ' ἔπαυσα μὴ προδέρκεσθαι μόρον.
<aesch. prom. 251> τὸ ποῖον εὑρὼν τῆσδε φάρμακον νόσου;
<aesch. prom. 252> τυφλὰς ἐν αὐτοῖς ἐλπίδας κατῴκισα.
<aesch. prom. 253> μέγ' ὠφέλημα τοῦτ' ἐδωρήσω βροτοῖς.
<aesch. prom. 254> πρὸς τοῖσδε μέντοι πῦρ ἐγώ σφιν ὤπασα.
<aesch. prom. 255> καὶ νῦν φλογωπὸν πῦρ ἔχους' ἐφήμεροι;
<aesch. prom. 256> ἀφ' οὗ γε πολλὰς ἐκμαθήσονται τέχνας.
<aesch. prom. 257> τοιοῖσδε δή σε Ζεὺς ἐπ' αἰτιάμασιν—
<aesch. prom. 258> αἰκίζεταί τε κοὐδαμῇ χαλᾷ κακῶν.
<aesch. prom. 259> οὐδ' ἔστιν ἄθλου τέρμα σοι προκείμενον;
<aesch. prom. 260> οὐκ ἄλλο γ' οὐδέν, πλὴν ὅταν κείνῳ δοκῇ.
<aesch. prom. 261> δόξει δὲ πῶς; τίς ἐλπίς; οὐχ ὁρᾷς ὅτι
<aesch. prom. 262> ἥμαρτες; ὡς δ' ἥμαρτες οὔτ' ἐμοὶ λέγειν
<aesch. prom. 263> καθ' ἡδονὴν σοί τ' ἄλγος. ἀλλὰ ταῦτα μὲν
<aesch. prom. 264> μεθῶμεν, ἄθλου δ' ἔκλυσιν ζήτει τινά.
<aesch. prom. 265> ἐλαφρὸν ὅστις πημάτων ἔξω πόδα
<aesch. prom. 266> ἔχει παραινεῖν νουθετεῖν τε τὸν κακῶς
<aesch. prom. 267> πράσσοντ': ἐγὼ δὲ ταῦθ' ἅπαντ' ἠπιστάμην.
<aesch. prom. 268> ἑκὼν ἑκὼν ἥμαρτον, οὐκ ἀρνήσομαι:
<aesch. prom. 269> θνητοῖς ἀρήγων αὐτὸς ηὑρόμην πόνους.
<aesch. prom. 270> οὐ μήν τι ποιναῖς γ' ᾠόμην τοίαισί με
<aesch. prom. 271> κατισχνανεῖσθαι πρὸς πέτραις πεδαρσίοις,
<aesch. prom. 272> τυχόντ' ἐρήμου τοῦδ' ἀγείτονος πάγου.
<aesch. prom. 273> καί μοι τὰ μὲν παρόντα μὴ δύρεσθ' ἄχη,
<aesch. prom. 274> πέδοι δὲ βᾶσαι τὰς προσερπούσας τύχας
<aesch. prom. 275> ἀκούσαθ', ὡς μάθητε διὰ τέλους τὸ πᾶν.
<aesch. prom. 276> πίθεσθέ μοι πίθεσθε, συμπονήσατε
<aesch. prom. 277> τῷ νῦν μογοῦντι. ταὐτά τοι πλανωμένη
<aesch. prom. 278> πρὸς ἄλλοτ' ἄλλον πημονὴ προσιζάνει.
<aesch. prom. 279> οὐκ ἀκούσαις ἐπεθώυξας
<aesch. prom. 280> τοῦτο, Προμηθεῦ.
<aesch. prom. 281> καὶ νῦν ἐλαφρῷ ποδὶ κραιπνόσυτον
<aesch. prom. 282> θᾶκον προλιποῦς', αἰθέρα θ' ἁγνὸν
<aesch. prom. 283> πόρον οἰωνῶν, ὀκριοέσσῃ
<aesch. prom. 284> χθονὶ τῇδε πελῶ, τοὺς σοὺς δὲ πόνους
<aesch. prom. 285> χρῄζω διὰ παντὸς ἀκοῦσαι.
<aesch. prom. 286> ἥκω δολιχῆς τέρμα κελεύθου
<aesch. prom. 287> διαμειψάμενος πρὸς σέ, Προμηθεῦ,
<aesch. prom. 288> τὸν πτερυγωκῆ τόνδ' οἰωνὸν
<aesch. prom. 289> γνώμῃ στομίων ἄτερ εὐθύνων:
<aesch. prom. 290> ταῖς σαῖς δὲ τύχαις, ἴσθι, συναλγῶ.
<aesch. prom. 291> τὸ τε γάρ με, δοκῶ, συγγενὲς οὕτως
<aesch. prom. 292> ἐσαναγκάζει,
<aesch. prom. 293> χωρίς τε γένους οὐκ ἔστιν ὅτῳ
<aesch. prom. 294> μείζονα μοῖραν νείμαιμ' ἢ σοί.
<aesch. prom. 295> γνώσῃ δὲ τάδ' ὡς ἔτυμ', οὐδὲ μάτην
<aesch. prom. 296> χαριτογλωσσεῖν ἔνι μοι: φέρε γὰρ
<aesch. prom. 297> σήμαιν' ὅ τι χρή σοι συμπράσσειν:
<aesch. prom. 298> οὐ γάρ ποτ' ἐρεῖς ὡς ̓Ωκεανοῦ
<aesch. prom. 299> φίλος ἐστὶ βεβαιότερός σοι.
<aesch. prom. 300> ἔα: τί χρῆμα λεύσσω; καὶ σὺ δὴ πόνων ἐμῶν
<aesch. prom. 301> ἥκεις ἐπόπτης; πῶς ἐτόλμησας, λιπὼν
<aesch. prom. 302> ἐπώνυμόν τε ῥεῦμα καὶ πετρηρεφῆ
<aesch. prom. 303> αὐτόκτιτ' ἄντρα, τὴν σιδηρομήτορα
<aesch. prom. 304> ἐλθεῖν ἐς αἶαν; ἦ θεωρήσων τύχας
<aesch. prom. 305> ἐμὰς ἀφῖξαι καὶ συνασχαλῶν κακοῖς;
<aesch. prom. 306> δέρκου θέαμα, τόνδε τὸν Διὸς φίλον,
<aesch. prom. 307> τὸν συγκαταστήσαντα τὴν τυραννίδα,
<aesch. prom. 308> οἵαις ὑπ' αὐτοῦ πημοναῖσι κάμπτομαι.
<aesch. prom. 309> ὁρῶ, Προμηθεῦ, καὶ παραινέσαι γέ σοι
<aesch. prom. 310> θέλω τὰ λῷστα, καίπερ ὄντι ποικίλῳ.
<aesch. prom. 311> γίγνωσκε σαυτὸν καὶ μεθάρμοσαι τρόπους
<aesch. prom. 312> νέους: νέος γὰρ καὶ τύραννος ἐν θεοῖς.
<aesch. prom. 313> εἰ δ' ὧδε τραχεῖς καὶ τεθηγμένους λόγους
<aesch. prom. 314> ῥίψεις, τάχ' ἄν σου καὶ μακρὰν ἀνωτέρω
<aesch. prom. 315> θακῶν κλύοι Ζεύς, ὥστε σοι τὸν νῦν ὄχλον
<aesch. prom. 316> παρόντα μόχθων παιδιὰν εἶναι δοκεῖν.
<aesch. prom. 317> ἀλλ', ὦ ταλαίπωρ', ἃς ἔχεις ὀργὰς ἄφες,
<aesch. prom. 318> ζήτει δὲ τῶνδε πημάτων ἀπαλλαγάς.
<aesch. prom. 319> ἀρχαῖ' ἴσως σοι φαίνομαι λέγειν τάδε:
<aesch. prom. 320> τοιαῦτα μέντοι τῆς ἄγαν ὑψηγόρου
<aesch. prom. 321> γλώσσης, Προμηθεῦ, τἀπίχειρα γίγνεται.
<aesch. prom. 322> σὺ δ' οὐδέπω ταπεινὸς οὐδ' εἴκεις κακοῖς,
<aesch. prom. 323> πρὸς τοῖς παροῦσι δ' ἄλλα προσλαβεῖν θέλεις.
<aesch. prom. 324> οὔκουν ἔμοιγε χρώμενος διδασκάλῳ
<aesch. prom. 325> πρὸς κέντρα κῶλον ἐκτενεῖς, ὁρῶν ὅτι
<aesch. prom. 326> τραχὺς μόναρχος οὐδ' ὑπεύθυνος κρατεῖ.
<aesch. prom. 327> καὶ νῦν ἐγὼ μὲν εἶμι καὶ πειράσομαι
<aesch. prom. 328> ἐὰν δύνωμαι τῶνδέ ς' ἐκλῦσαι πόνων.
<aesch. prom. 329> σὺ δ' ἡσύχαζε μηδ' ἄγαν λαβροστόμει.
<aesch. prom. 330> ἢ οὐκ οἶσθ' ἀκριβῶς ὢν περισσόφρων ὅτι
<aesch. prom. 331> γλώσσῃ ματαίᾳ ζημία προστρίβεται;
<aesch. prom. 332> ζηλῶ ς' ὁθούνεκ' ἐκτὸς αἰτίας κυρεῖς
<aesch. prom. 333> τούτων μετασχεῖν καὶ τετολμηκὼς ἐμοί.
<aesch. prom. 334> καὶ νῦν ἔασον μηδέ σοι μελησάτω.
<aesch. prom. 335> πάντως γὰρ οὐ πείσεις νιν: οὐ γὰρ εὐπιθής.
<aesch. prom. 336> πάπταινε δ' αὐτὸς μή τι πημανθῇς ὁδῷ.
<aesch. prom. 337> πολλῷ γ' ἀμείνων τοὺς πέλας φρενοῦν ἔφυς
<aesch. prom. 338> ἢ σαυτόν: ἔργῳ κοὐ λόγῳ τεκμαίρομαι.
<aesch. prom. 340> ὁρμώμενον δὲ μηδαμῶς ἀντισπάσῃς.
<aesch. prom. 341> αὐχῶ γὰρ αὐχῶ τήνδε δωρεὰν ἐμοὶ
<aesch. prom. 342> δώσειν Δί', ὥστε τῶνδέ ς' ἐκλῦσαι πόνων.
<aesch. prom. 343> τὰ μὲν ς' ἐπαινῶ κοὐδαμῇ λήξω ποτέ:
<aesch. prom. 343b> προθυμίας γὰρ οὐδὲν ἐλλείπεις. ἀτὰρ
<aesch. prom. 344> μηδὲν πόνει. μάτην γὰρ οὐδὲν ὠφελῶν
<aesch. prom. 345> ἐμοὶ πονήσεις, εἴ τι καὶ πονεῖν θέλεις.
<aesch. prom. 346> ἀλλ' ἡσύχαζε σαυτὸν ἐκποδὼν ἔχων:
<aesch. prom. 347> ἐγὼ γὰρ οὐκ, εἰ δυστυχῶ, τοῦδ' εἵνεκα
<aesch. prom. 348> θέλοιμ' ἂν ὡς πλείστοισι πημονὰς τυχεῖν.
<aesch. prom. 349> οὐ δῆτ' ἐπεί με καὶ κασιγνήτου τύχαι
<aesch. prom. 350> τείρους' ̓́Ατλαντος, ὃς πρὸς ἑσπέρους τόπους
<aesch. prom. 351> ἕστηκε κίον' οὐρανοῦ τε καὶ χθονὸς
<aesch. prom. 352> ὤμοις ἐρείδων, ἄχθος οὐκ εὐάγκαλον.
<aesch. prom. 353> τὸν γηγενῆ τε Κιλικίων οἰκήτορα
<aesch. prom. 354> ἄντρων ἰδὼν ᾤκτιρα, δάιον τέρας
<aesch. prom. 355> ἑκατογκάρανον πρὸς βίαν χειρούμενον
<aesch. prom. 356> Τυφῶνα θοῦρον: πᾶσιν ὅς ἀντέστη θεοῖς,
<aesch. prom. 357> σμερδναῖσι γαμφηλαῖσι συρίζων φόβον:
<aesch. prom. 358> ἐξ ὀμμάτων δ' ἤστραπτε γοργωπὸν σέλας,
<aesch. prom. 359> ὡς τὴν Διὸς τυραννίδ' ἐκπέρσων βίᾳ:
<aesch. prom. 360> ἀλλ' ἦλθεν αὐτῷ Ζηνὸς ἄγρυπνον βέλος,
<aesch. prom. 361> καταιβάτης κεραυνὸς ἐκπνέων φλόγα,
<aesch. prom. 362> ὃς αὐτὸν ἐξέπληξε τῶν ὑψηγόρων
<aesch. prom. 363> κομπασμάτων. φρένας γὰρ εἰς αὐτὰς τυπεὶς
<aesch. prom. 364> ἐφεψαλώθη κἀξεβροντήθη σθένος.
<aesch. prom. 365> καὶ νῦν ἀχρεῖον καὶ παράορον δέμας
<aesch. prom. 366> κεῖται στενωποῦ πλησίον θαλασσίου
<aesch. prom. 367> ἰπούμενος ῥίζαισιν Αἰτναίαις ὕπο:
<aesch. prom. 368> κορυφαῖς δ' ἐν ἄκραις ἥμενος μυδροκτυπεῖ
<aesch. prom. 369> ̔́Ηφαιστος: ἔνθεν ἐκραγήσονταί ποτε
<aesch. prom. 370> ποταμοὶ πυρὸς δάπτοντες ἀγρίαις γνάθοις
<aesch. prom. 371> τῆς καλλικάρπου Σικελίας λευροὺς γύας:
<aesch. prom. 372> τοιόνδε Τυφὼς ἐξαναζέσει χόλον
<aesch. prom. 373> θερμοῖς ἀπλάτου βέλεσι πυρπνόου ζάλης,
<aesch. prom. 374> καίπερ κεραυνῷ Ζηνὸς ἠνθρακωμένος.
<aesch. prom. 375> σὺ δ' οὐκ ἄπειρος, οὐδ' ἐμοῦ διδασκάλου
<aesch. prom. 376> χρῄζεις: σεαυτὸν σῷζ' ὅπως ἐπίστασαι:
<aesch. prom. 377> ἐγὼ δὲ τὴν παροῦσαν ἀντλήσω τύχην,
<aesch. prom. 378> ἔστ' ἂν Διὸς φρόνημα λωφήσῃ χόλου.
<aesch. prom. 379> οὔκουν, Προμηθεῦ, τοῦτο γιγνώσκεις, ὅτι
<aesch. prom. 380> ὀργῆς νοσούσης εἰσὶν ἰατροὶ λόγοι;
<aesch. prom. 381> ἐάν τις ἐν καιρῷ γε μαλθάσσῃ κέαρ
<aesch. prom. 382> καὶ μὴ σφριγῶντα θυμὸν ἰσχναίνῃ βίᾳ.
<aesch. prom. 383> ἐν τῷ προθυμεῖσθαι δὲ καὶ τολμᾶν τίνα
<aesch. prom. 384> ὁρᾷς ἐνοῦσαν ζημίαν; δίδασκέ με.
<aesch. prom. 385> μόχθον περισσὸν κουφόνουν τ' εὐηθίαν.
<aesch. prom. 386> ἔα με τῇδε τῇ νόσῳ νοσεῖν, ἐπεὶ
<aesch. prom. 387> κέρδιστον εὖ φρονοῦντα μὴ φρονεῖν δοκεῖν.
<aesch. prom. 388> ἐμὸν δοκήσει τἀμπλάκημ' εἶναι τόδε.
<aesch. prom. 389> σαφῶς μ' ἐς οἶκον σὸς λόγος στέλλει πάλιν.
<aesch. prom. 390> μὴ γάρ σε θρῆνος οὑμὸς εἰς ἔχθραν βάλῃ.
<aesch. prom. 391> ἦ τῷ νέον θακοῦντι παγκρατεῖς ἕδρας;
<aesch. prom. 392> τούτου φυλάσσου μή ποτ' ἀχθεσθῇ κέαρ.
<aesch. prom. 393> ἡ σή, Προμηθεῦ, συμφορὰ διδάσκαλος.
<aesch. prom. 394> στέλλου, κομίζου, σῷζε τὸν παρόντα νοῦν.
<aesch. prom. 395> ὁρμωμένῳ μοι τόνδ' ἐθώυξας λόγον.
<aesch. prom. 396> λευρὸν γὰρ οἷμον αἰθέρος ψαίρει πτεροῖς
<aesch. prom. 397> τετρασκελὴς οἰωνός: ἄσμενος δέ τἂν
<aesch. prom. 398> σταθμοῖς ἐν οἰκείοισι κάμψειεν γόνυ.
<aesch. prom. 399> στένω σε τᾶς οὐλομένας τύχας, Προμηθεῦ:
<aesch. prom. 400> δακρυσίστακτα δ' ἀπ' ὄσσων
<aesch. prom. 401> ῥαδινὰν λειβομένα ῥέος παρειὰν
<aesch. prom. 402> νοτίοις ἔτεγξα παγαῖς:
<aesch. prom. 403> ἀμέγαρτα γὰρ τάδε Ζεὺς
<aesch. prom. 404> ἰδίοις νόμοις κρατύνων
<aesch. prom. 405> ὑπερήφανον θεοῖς τοῖς
<aesch. prom. 406> πάρος ἐνδείκνυσιν αἰχμάν.
<aesch. prom. 407> πρόπασα δ' ἤδη στονόεν λέλακε χώρα,
<aesch. prom. 408> μεγαλοσχήμονά ἀρχαι-
<aesch. prom. 409> οπρεπῆ   στένουσι τὰν σὰν
<aesch. prom. 410> ξυνομαιμόνων τε τιμάν,
<aesch. prom. 411> ὁπόσοι τ' ἔποικον ἁγνᾶς
<aesch. prom. 412> ̓Ασίας ἕδος νέμονται,
<aesch. prom. 413> μεγαλοστόνοισι σοῖς πή-
<aesch. prom. 414> μασι συγκάμνουσι θνατοί.
<aesch. prom. 415> Κολχίδος τε γᾶς ἔνοικοι
<aesch. prom. 416> παρθένοι, μάχας ἄτρεστοι,
<aesch. prom. 417> καὶ Σκύθης ὅμιλος, οἳ γᾶς
<aesch. prom. 418> ἔσχατον τόπον ἀμφὶ Μαι-
<aesch. prom. 419> ῶτιν ἔχουσι λίμναν,
<aesch. prom. 420> †̓Αραβίας τ' ἄρειον ἄνθος,
<aesch. prom. 421> ὑψίκρημνον οἳ πόλισμα
<aesch. prom. 422> Καυκάσου πέλας νέμονται,
<aesch. prom. 423> δάιος στρατός, ὀξυπρῴ-
<aesch. prom. 424> ροισι βρέμων ἐν αἰχμαῖς.
<aesch. prom. 425> †μόνον δὴ πρόσθεν ἄλλον ἐν πόνοις
<aesch. prom. 426> δαμέντ' ἀδαμαντοδέτοις
<aesch. prom. 427> Τιτᾶνα λύμαις εἰσιδόμαν, θεόν,
<aesch. prom. 428> ̓́Ατλαντος αἰὲν; ὑπέροχον σθένος κραταιόν,
<aesch. prom. 429> ὃς οὐράνιόν τε πόλον
<aesch. prom. 430> νώτοις στέγων ὑποστενάζει. †
<aesch. prom. 431> βοᾷ δὲ πόντιος κλύδων
<aesch. prom. 432> ξυμπίτνων, στένει βυθός,
<aesch. prom. 433> κελαινὸς δ' ̓́Αιδος ὑποβρέμει μυχὸς γᾶς,
<aesch. prom. 434> παγαί θ' ἁγνορύτων ποταμῶν
<aesch. prom. 435> στένουσιν ἄλγος οἰκτρόν.
<aesch. prom. 436> μή τοι χλιδῇ δοκεῖτε μηδ' αὐθαδίᾳ
<aesch. prom. 437> σιγᾶν με: συννοίᾳ δὲ δάπτομαι κέαρ,
<aesch. prom. 438> ὁρῶν ἐμαυτὸν ὧδε προυσελούμενον.
<aesch. prom. 439> καίτοι θεοῖσι τοῖς νέοις τούτοις γέρα
<aesch. prom. 440> τίς ἄλλος ἢ 'γὼ παντελῶς διώρισεν;
<aesch. prom. 441> ἀλλ' αὐτὰ σιγῶ: καὶ γὰρ εἰδυίαισιν ἂν
<aesch. prom. 442> ὑμῖν λέγοιμι: τἀν βροτοῖς δὲ πήματα
<aesch. prom. 443> ἀκούσαθ', ὥς σφας νηπίους ὄντας τὸ πρὶν
<aesch. prom. 444> ἔννους ἔθηκα καὶ φρενῶν ἐπηβόλους.
<aesch. prom. 445> λέξω δέ, μέμψιν οὔτιν' ἀνθρώποις ἔχων,
<aesch. prom. 446> ἀλλ' ὧν δέδωκ' εὔνοιαν ἐξηγούμενος:
<aesch. prom. 447> οἳ πρῶτα μὲν βλέποντες ἔβλεπον μάτην,
<aesch. prom. 448> κλύοντες οὐκ ἤκουον, ἀλλ' ὀνειράτων
<aesch. prom. 449> ἀλίγκιοι μορφαῖσι τὸν μακρὸν βίον
<aesch. prom. 450> ἔφυρον εἰκῇ πάντα, κοὔτε πλινθυφεῖς
<aesch. prom. 451> δόμους προσείλους, ᾖσαν, οὐ ξυλουργίαν:
<aesch. prom. 452> κατώρυχες δ' ἔναιον ὥστ' ἀήσυροι
<aesch. prom. 453> μύρμηκες ἄντρων ἐν μυχοῖς ἀνηλίοις.
<aesch. prom. 454> ἦν δ' οὐδὲν αὐτοῖς οὔτε χείματος τέκμαρ
<aesch. prom. 455> οὔτ' ἀνθεμώδους ἦρος οὔτε καρπίμου
<aesch. prom. 456> θέρους βέβαιον, ἀλλ' ἄτερ γνώμης τὸ πᾶν
<aesch. prom. 457> ἔπρασσον, ἔστε δή σφιν ἀντολὰς ἐγὼ
<aesch. prom. 458> ἄστρων ἔδειξα τάς τε δυσκρίτους δύσεις.
<aesch. prom. 459> καὶ μὴν ἀριθμόν, ἔξοχον σοφισμάτων,
<aesch. prom. 460> ἐξηῦρον αὐτοῖς, γραμμάτων τε συνθέσεις,
<aesch. prom. 461> μνήμην ἁπάντων, μουσομήτορ' ἐργάνην.
<aesch. prom. 462> κἄζευξα πρῶτος ἐν ζυγοῖσι κνώδαλα
<aesch. prom. 463> ζεύγλαισι δουλεύοντα σάγμασὶν θ', ὅπως
<aesch. prom. 464> θνητοῖς μεγίστων διάδοχοι μοχθημάτων
<aesch. prom. 465> γένοινθ' , ὑφ' ἅρμα τ' ἤγαγον φιληνίους
<aesch. prom. 466> ἵππους, ἄγαλμα τῆς ὑπερπλούτου χλιδῆς.
<aesch. prom. 467> θαλασσόπλαγκτα δ' οὔτις ἄλλος ἀντ' ἐμοῦ
<aesch. prom. 468> λινόπτερ' ηὗρε ναυτίλων ὀχήματα.
<aesch. prom. 469> τοιαῦτα μηχανήματ' ἐξευρὼν τάλας
<aesch. prom. 470> βροτοῖσιν, αὐτὸς οὐκ ἔχω σόφισμ' ὅτῳ
<aesch. prom. 471> τῆς νῦν παρούσης πημονῆς ἀπαλλαγῶ.
<aesch. prom. 472> πέπονθας αἰκὲς πῆμ': ἀποσφαλεὶς φρενῶν
<aesch. prom. 473> πλανᾷ, κακὸς δ' ἰατρὸς ὥς τις ἐς νόσον
<aesch. prom. 474> πεσὼν ἀθυμεῖς καὶ σεαυτὸν οὐκ ἔχεις
<aesch. prom. 475> εὑρεῖν ὁποίοις φαρμάκοις ἰάσιμος.
<aesch. prom. 476> τὰ λοιπά μου κλύουσα θαυμάσῃ πλέον,
<aesch. prom. 477> οἵας τέχνας τε καὶ πόρους ἐμησάμην.
<aesch. prom. 478> τὸ μὲν μέγιστον, εἴ τις ἐς νόσον πέσοι,
<aesch. prom. 479> οὐκ ἦν ἀλέξημ' οὐδέν, οὔτε βρώσιμον,
<aesch. prom. 480> οὐ χριστόν, οὐδὲ πιστόν, ἀλλὰ φαρμάκων
<aesch. prom. 481> χρείᾳ κατεσκέλλοντο, πρίν γ' ἐγώ σφισιν
<aesch. prom. 482> ἔδειξα κράσεις ἠπίων ἀκεσμάτων,
<aesch. prom. 483> αἷς τὰς ἁπάσας ἐξαμύνονται νόσους.
<aesch. prom. 484> τρόπους τε πολλοὺς μαντικῆς ἐστοίχισα,
<aesch. prom. 485> κἄκρινα πρῶτος ἐξ ὀνειράτων ἃ χρὴ
<aesch. prom. 486> ὕπαρ γενέσθαι, κληδόνας τε δυσκρίτους
<aesch. prom. 487> ἐγνώρις' αὐτοῖς ἐνοδίους τε συμβόλους:
<aesch. prom. 488> γαμψωνύχων τε πτῆσιν οἰωνῶν σκεθρῶς
<aesch. prom. 489> διώρις', οἵτινές τε δεξιοὶ φύσιν
<aesch. prom. 490> εὐωνύμους τε, καὶ δίαιταν ἥντινα
<aesch. prom. 491> ἔχους' ἕκαστοι, καὶ πρὸς ἀλλήλους τίνες
<aesch. prom. 492> ἔχθραι τε καὶ στέργηθρα καὶ συνεδρίαι:
<aesch. prom. 493> σπλάγχνων τε λειότητα, καὶ χροιὰν τίνα
<aesch. prom. 494> ἔχους' ἂν εἴη δαίμοσιν πρὸς ἡδονὴν
<aesch. prom. 495> χολή, λοβοῦ τε ποικίλην εὐμορφίαν.
<aesch. prom. 496> κνίσῃ τε κῶλα συγκαλυπτὰ καὶ μακρὰν
<aesch. prom. 497> ὀσφῦν πυρώσας δυστέκμαρτον ἐς τέχνην
<aesch. prom. 498> ὥδωσα θνητούς, καὶ φλογωπὰ σήματα
<aesch. prom. 499> ἐξωμμάτωσα, πρόσθεν ὄντ' ἐπάργεμα.
<aesch. prom. 500> τοιαῦτα μὲν δὴ ταῦτ': ἔνερθε δὲ χθονὸς
<aesch. prom. 501> κεκρυμμέν', ἀνθρώποισιν ὠφελήματα,
<aesch. prom. 502> χαλκόν, σίδηρον, ἄργυρον, χρυσόν τε τίς
<aesch. prom. 503> φήσειεν ἂν πάροιθεν ἐξευρεῖν ἐμοῦ;
<aesch. prom. 504> οὐδείς, σάφ' οἶδα, μὴ μάτην φλύσαι θέλων.
<aesch. prom. 505> βραχεῖ δὲ μύθῳ πάντα συλλήβδην μάθε,
<aesch. prom. 506> πᾶσαι τέχναι βροτοῖσιν ἐκ Προμηθέως.
<aesch. prom. 507> μή νυν βροτοὺς μὲν ὠφέλει καιροῦ πέρα,
<aesch. prom. 508> σαυτοῦ δ' ἀκήδει δυστυχοῦντος. ὡς ἐγὼ
<aesch. prom. 509> εὔελπίς εἰμι τῶνδέ ς' ἐκ δεσμῶν ἔτι
<aesch. prom. 510> λυθέντα μηδὲν μεῖον ἰσχύσειν Διός.
<aesch. prom. 511> οὐ ταῦτα ταύτῃ Μοῖρά πω τελεσφόρος
<aesch. prom. 512> κρᾶναι πέπρωται, μυρίαις δὲ πημοναῖς
<aesch. prom. 513> δύαις τε καμφθεὶς ὧδε δεσμὰ φυγγάνω:
<aesch. prom. 514> τέχνη δ' ἀνάγκης ἀσθενεστέρα μακρῷ.
<aesch. prom. 515> τίς οὖν ἀνάγκης ἐστὶν οἰακοστρόφος;
<aesch. prom. 516> Μοῖραι τρίμορφοι μνήμονές τ' ̓Ερινύες
<aesch. prom. 517> τούτων ἄρα Ζεύς ἐστιν ἀσθενέστερος;
<aesch. prom. 518> οὔκουν ἂν ἐκφύγοι γε τὴν πεπρωμένην.
<aesch. prom. 519> τί γὰρ πέπρωται Ζηνὶ πλὴν ἀεὶ κρατεῖν;
<aesch. prom. 520> τοῦτ' οὐκέτ' ἂν πύθοιο μηδὲ λιπάρει.
<aesch. prom. 521> ἦ πού τι σεμνόν ἐστιν ὃ ξυναμπέχεις.
<aesch. prom. 522> ἄλλου λόγου μέμνησθε, τόνδε δ' οὐδαμῶς
<aesch. prom. 523> καιρὸς γεγωνεῖν, ἀλλὰ συγκαλυπτέος
<aesch. prom. 524> ὅσον μάλιστα: τόνδε γὰρ σῴζων ἐγὼ
<aesch. prom. 525> δεσμοὺς ἀεικεῖς καὶ δύας ἐκφυγγάνω.
<aesch. prom. 526> μηδάμ' ὁ πάντα νέμων
<aesch. prom. 527> θεῖτ' ἐμᾷ γνώμᾳ κράτος ἀντίπαλον Ζεύς,
<aesch. prom. 530> μηδ' ἐλινύσαιμι θεοὺς ὁσίαις θοίναις ποτινισομένα
<aesch. prom. 531> βουφόνοις παρ' ̓Ωκεανοῦ πατρὸς ἄσβεστον πόρον,
<aesch. prom. 535> μηδ' ἀλίτοιμι λόγοις:
<aesch. prom. 536> ἀλλά μοι τόδ' ἐμμένοι καὶ μήποτ' ἐκτακείη:
<aesch. prom. 537> ἁδύ τι θαρσαλέαις
<aesch. prom. 538> τὸν μακρὸν τείνειν βίον ἐλπίσι, φαναῖς
<aesch. prom. 539> θυμὸν ἀλδαίνουσαν ἐν εὐφροσύναις. φρίς-
<aesch. prom. 540> σω δέ σε δερκομένα
<aesch. prom. 541> μυρίοις μόχθοις διακναιόμενον  .
<aesch. prom. 542> Ζῆνα γὰρ οὐ τρομέων
<aesch. prom. 543> ἰδίᾳ γνώμᾳ σέβῃ θνατοὺς ἄγαν, Προμηθεῦ.
<aesch. prom. 545> φέρ', ὅπως ἄχαρις χάρις, ὦ φίλος:
<aesch. prom. 546> εἰπὲ ποῦ τίς ἀλκά;
<aesch. prom. 547> τίς ἐφαμερίων ἄρηξις; οὐδ' ἐδέρχθης
<aesch. prom. 548> ὀλιγοδρανίαν ἄκικυν,
<aesch. prom. 549> ἰσόνειρον, ᾇ τὸ φωτῶν
<aesch. prom. 550> ἀλαὸν γένος ἐμπεποδισμένον; οὔποτε
<aesch. prom. 551> τὰν Διὸς ἁρμονίαν θνατῶν παρεξίασι βουλαί.
<aesch. prom. 552> ἔμαθον τάδε σὰς προσιδοῦς' ὀλο-
<aesch. prom. 553> ὰς τύχας, Προμηθεῦ.
<aesch. prom. 554> τὸ διαμφίδιον δέ μοι μέλος προσέπτα
<aesch. prom. 555> τόδ' ἐκεῖνό θ', ὅ τ' ἀμφὶ λουτρὰ
<aesch. prom. 556> καὶ λέχος σὸν ὑμεναίουν
<aesch. prom. 557> ἰότατι γάμων, ὅτε τὰν ὁμοπάτριον ἕδνοις
<aesch. prom. 560> ἄγαγες ̔Ησιόναν πείθὼν δάμαρτα κοινόλεκτρον.
<aesch. prom. 561> τίς γῆ; τί γένος; τίνα φῶ λεύσσειν
<aesch. prom. 562> τόνδε χαλινοῖς ἐν πετρίνοισιν
<aesch. prom. 563> χειμαζόμενον;
<aesch. prom. 564> τίνος ἀμπλακίας ποινὰς ὀλέκῃ;
<aesch. prom. 565> σήμηνον ὅποι γῆς ἡ μογερὰ πεπλάνημαι.
<aesch. prom. 566> ἆ ἆ, ἒ ἔ,
<aesch. prom. 567> χρίει τις αὖ με τὰν τάλαιναν οἶστρος,
<aesch. prom. 568> εἴδωλον ̓́Αργου γηγενοῦς, ἄλευ' ἆ δᾶ: φοβοῦμαι
<aesch. prom. 569> τὸν μυριωπὸν εἰσορῶσα βούταν.
<aesch. prom. 570> ὁ δὲ πορεύεται δόλιον ὄμμ' ἔχων,
<aesch. prom. 570> ὃν οὐδὲ κατθανόντα γαῖα κεύθει.
<aesch. prom. 571> ἀλλ', ἐμὲ τὰν τάλαιναν
<aesch. prom. 572> ἐξ ἐνέρων περῶν κυναγετεῖ, πλανᾷ
<aesch. prom. 573> τε νῆστιν ἀνὰ τὰν παραλίαν ψάμμαν.
<aesch. prom. 574> ὑπὸ δὲ κηρόπλαστος ὀτοβεῖ δόναξ
<aesch. prom. 575> ἀχέτας ὑπνοδόταν νόμον:
<aesch. prom. 576> ἰὼ ἰὼ πόποι, ποῖ μ' ἄγουσι τη-
<aesch. prom. 577> λέπλαγκτοι πλάναι;
<aesch. prom. 578> τί ποτέ μ', ὦ Κρόνιε παῖ, τί ποτε ταῖσδ'
<aesch. prom. 579> ἐνέζευξας εὑρὼν ἁμαρτοῦσαν ἐν
<aesch. prom. 580> πημοναῖσιν; ἓ ἕ,
<aesch. prom. 581> οἰστρηλάτῳ δὲ δείματι
<aesch. prom. 582> δειλαίαν παράκοπον ὧδε τείρεις;
<aesch. prom. 583> πυρί με  φλέξον, ἢ χθονὶ κάλυψον, ἤ
<aesch. prom. 584> ποντίοις δάκεσι δὸς βοράν,
<aesch. prom. 585> μηδέ μοι φθονήσῃς
<aesch. prom. 586> εὐγμάτων, ἄναξ.
<aesch. prom. 585> ἄδην με πολύπλανοι πλάναι
<aesch. prom. 586> γεγυμνάκασιν, οὐδ' ἔχω μαθεῖν ὅπα
<aesch. prom. 587> πημονὰς ἀλύξω.
<aesch. prom. 588> κλύεις φθέγμα τᾶς βούκερω παρθένου;
<aesch. prom. 589> πῶς δ' οὐ κλύω τῆς οἰστροδινήτου κόρης,
<aesch. prom. 590> τῆς ̓Ιναχείας; ἣ Διὸς θάλπει κέαρ
<aesch. prom. 591> ἔρωτι, καὶ νῦν τοὺς ὑπερμήκεις δρόμους
<aesch. prom. 592> ̔́Ηρᾳ στυγητὸς πρὸς βίαν γυμνάζεται.
<aesch. prom. 593> πόθεν ἐμοῦ σὺ πατρὸς ὄνομ' ἀπύεις;
<aesch. prom. 594> εἰπέ μοι τᾷ μογερᾷ τίς ὤν;
<aesch. prom. 595> τίς ἄρα μ', ὦ τάλας, τὰν τάλαιναν ὧδ'
<aesch. prom. 596> ἔτυμα προσθροεῖς;
<aesch. prom. 597> θεόσυτόν τε νόσον ὠνόμασας, ἃ
<aesch. prom. 598> μαραίνει με χρίουσα κέντροις, ἰώ,
<aesch. prom. 599> φοιταλέοισιν ἓ ἕ:
<aesch. prom. 600> σκιρτημάτων δὲ νήστισιν
<aesch. prom. 600> αἰκείαις λαβρόσυτος ἦλθον, ̔́Ηρας
<aesch. prom. 601> ἐπικότοισι μήδεσι δαμεῖσα. δυς-
<aesch. prom. 602> δαιμόνων δὲ τίνες οἵ, ἓ ἕ,
<aesch. prom. 603> οἷ' ἐγὼ μογοῦσιν;
<aesch. prom. 604> ἀλλά μοι τορῶς
<aesch. prom. 605> τέκμηρον ὅ τι μ' ἐπαμμένει
<aesch. prom. 606> παθεῖν, τί μῆχαρ, ἢ τί φάρμακον νόσου,
<aesch. prom. 607> δεῖξον, εἴπερ οἶσθα:
<aesch. prom. 608> θρόει, φράζε τᾷ δυσπλάνῳ παρθένῳ.
<aesch. prom. 609> λέξω τορῶς σοι πᾶν ὅπερ χρῄζεις μαθεῖν,
<aesch. prom. 610> οὐκ ἐμπλέκων αἰνίγματ', ἀλλ' ἁπλῷ λόγῳ,
<aesch. prom. 611> ὥσπερ δίκαιον πρὸς φίλους οἴγειν στόμα.
<aesch. prom. 612> πυρὸς βροτοῖς δοτῆρ' ὁρᾷς Προμηθέα.
<aesch. prom. 613> ὦ κοινὸν ὠφέλημα θνητοῖσιν φανείς,
<aesch. prom. 614> τλῆμον Προμηθεῦ, τοῦ δίκην πάσχεις τάδε;
<aesch. prom. 615> ἁρμοῖ πέπαυμαι τοὺς ἐμοὺς θρηνῶν πόνους.
<aesch. prom. 616> οὔκουν πόροις ἂν τήνδε δωρεὰν ἐμοί;
<aesch. prom. 617> λέγ' ἥντιν' αἰτῇ: πᾶν γὰρ ἂν πύθοιό μου.
<aesch. prom. 618> σήμηνον ὅστις ἐν φάραγγί ς' ὤχμασεν.
<aesch. prom. 619> βούλευμα μὲν τὸ Δῖον, ̔Ηφαίστου δὲ χείρ.
<aesch. prom. 620> ποινὰς δὲ ποίων ἀμπλακημάτων τίνεις;
<aesch. prom. 621> τοσοῦτον ἀρκῶ σοι σαφηνίσας μόνον.
<aesch. prom. 622> καὶ πρός γε τούτοις τέρμα τῆς ἐμῆς πλάνης
<aesch. prom. 623> δεῖξον, τίς ἔσται τῇ ταλαιπώρῳ χρόνος.
<aesch. prom. 624> τὸ μὴ μαθεῖν σοι κρεῖσσον ἢ μαθεῖν τάδε.
<aesch. prom. 625> μήτοι με κρύψῃς τοῦθ' ὅπερ μέλλω παθεῖν.
<aesch. prom. 626> ἀλλ' οὐ μεγαίρω τοῦδέ σοι δωρήματος.
<aesch. prom. 627> τί δῆτα μέλλεις μὴ οὐ γεγωνίσκειν τὸ πᾶν;
<aesch. prom. 628> φθόνος μὲν οὐδείς, σὰς δ' ὀκνῶ θράξαι φρένας.
<aesch. prom. 629> μή μου προκήδου μᾶσσον ὡς ἐμοὶ γλυκύ.
<aesch. prom. 630> ἐπεὶ προθυμῇ, χρὴ λέγειν. ἄκουε δή.
<aesch. prom. 631> μήπω γε: μοῖραν δ' ἡδονῆς κἀμοὶ πόρε.
<aesch. prom. 632> τὴν τῆσδε πρῶτον ἱστορήσωμεν νόσον,
<aesch. prom. 633> αὐτῆς λεγούσης τὰς πολυφθόρους τύχας:
<aesch. prom. 634> τὰ λοιπὰ δ' ἄθλων σοῦ διδαχθήτω πάρα.
<aesch. prom. 635> σὸν ἔργον, ̓Ιοῖ, ταῖσδ' ὑπουργῆσαι χάριν,
<aesch. prom. 636> ἄλλως τε πάντως καὶ κασιγνήταις πατρός.
<aesch. prom. 637> ὡς τἀποκλαῦσαι κἀποδύρασθαι τύχας
<aesch. prom. 638> ἐνταῦθ', ὅπου μέλλοι τις οἴσεσθαι δάκρυ
<aesch. prom. 639> πρὸς τῶν κλυόντων, ἀξίαν τριβὴν ἔχει.
<aesch. prom. 640> οὐκ οἶδ' ὅπως ὑμῖν ἀπιστῆσαί με χρή,
<aesch. prom. 641> σαφεῖ δὲ μύθῳ πᾶν ὅπερ προσχρῄζετε
<aesch. prom. 642> πεύσεσθε: καίτοι καὶ λέγους' αἰσχύνομαι
<aesch. prom. 643> θεόσσυτον χειμῶνα καὶ διαφθορὰν
<aesch. prom. 644> μορφῆς, ὅθεν μοι σχετλίᾳ προσέπτατο.
<aesch. prom. 645> αἰεὶ γὰρ ὄψεις ἔννυχοι πωλεύμεναι
<aesch. prom. 646> ἐς παρθενῶνας τοὺς ἐμοὺς παρηγόρουν
<aesch. prom. 647> λείοισι μύθοις “ὦ μέγ' εὔδαιμον κόρη,
<aesch. prom. 648> τί παρθενεύει δαρόν, ἐξόν σοι γάμου
<aesch. prom. 649> τυχεῖν μεγίστου; Ζεὺς γὰρ ἱμέρου βέλει
<aesch. prom. 650> πρὸς σοῦ τέθαλπται καὶ συναίρεσθαι Κύπριν
<aesch. prom. 651> θέλει: σὺ δ', ὦ παῖ, μὴ 'πολακτίσῃς λέχος
<aesch. prom. 652> τὸ Ζηνός, ἀλλ' ἔξελθε πρὸς Λέρνης βαθὺν
<aesch. prom. 653> λειμῶνα, ποίμνας βουστάσεις τε πρὸς πατρός,
<aesch. prom. 654> ὡς ἂν τὸ Δῖον ὄμμα λωφήσῃ πόθου.”
<aesch. prom. 655> τοιοῖσδε πάσας εὐφρόνας ὀνείρασι
<aesch. prom. 656> συνειχόμην δύστηνος, ἔστε δὴ πατρὶ
<aesch. prom. 657> ἔτλην γεγωνεῖν νυκτίφοιτ' ὀνείρατα.
<aesch. prom. 658> ὁ δ' ἔς τε Πυθὼ κἀπὶ Δωδώνης πυκνοὺς
<aesch. prom. 659> θεοπρόπους ἴαλλεν, ὡς μάθοι τί χρὴ
<aesch. prom. 660> δρῶντ' ἢ λέγοντα δαίμοσιν πράσσειν φίλα.
<aesch. prom. 661> ἧκον δ' ἀναγγέλλοντες αἰολοστόμους
<aesch. prom. 662> χρησμοὺς ἀσήμους δυσκρίτως τ' εἰρημένους.
<aesch. prom. 663> τέλος δ' ἐναργὴς βάξις ἦλθεν ̓Ινάχῳ
<aesch. prom. 664> σαφῶς ἐπισκήπτουσα καὶ μυθουμένη
<aesch. prom. 665> ἔξω δόμων τε καὶ πάτρας ὠθεῖν ἐμέ,
<aesch. prom. 666> ἄφετον ἀλᾶσθαι γῆς ἐπ' ἐσχάτοις ὅροις:
<aesch. prom. 667> κεἰ μὴ θέλοι, πυρωπὸν ἐκ Διὸς μολεῖν
<aesch. prom. 668> κεραυνόν, ὃς πᾶν ἐξαϊστώσοι γένος.
<aesch. prom. 669> τοιοῖσδε πεισθεὶς Λοξίου μαντεύμασιν
<aesch. prom. 670> ἐξήλασέν με κἀπέκλῃσε δωμάτων
<aesch. prom. 671> ἄκουσαν ἄκων: ἀλλ' ἐπηνάγκαζέ νιν
<aesch. prom. 672> Διὸς χαλινὸς πρὸς βίαν πράσσειν τάδε.
<aesch. prom. 673> εὐθὺς δὲ μορφὴ καὶ φρένες διάστροφοι
<aesch. prom. 674> ἦσαν, κεραστὶς δ', ὡς ὁρᾶτ', ὀξυστόμῳ
<aesch. prom. 675> μύωπι χρισθεῖς' ἐμμανεῖ σκιρτήματι
<aesch. prom. 676> ᾖσσον πρὸς εὔποτόν τε Κερχνείας ῥέος
<aesch. prom. 677> Λέρνης τε κρήνην : βουκόλος δὲ γηγενὴς
<aesch. prom. 678> ἄκρατος ὀργὴν ̓́Αργος ὡμάρτει, πυκνοῖς
<aesch. prom. 679> ὄσσοις δεδορκὼς τοὺς ἐμοὺς κατὰ στίβους.
<aesch. prom. 680> ἀπροσδόκητος δ' αὐτὸν ἀφνίδιος μόρος
<aesch. prom. 681> τοῦ ζῆν ἀπεστέρησεν. οἰστροπλὴξ δ' ἐγὼ
<aesch. prom. 682> μάστιγι θείᾳ γῆν πρὸ γῆς ἐλαύνομαι.
<aesch. prom. 683> κλύεις τὰ πραχθέντ': εἰ δ' ἔχεις εἰπεῖν ὅ τι
<aesch. prom. 684> λοιπὸν πόνων, σήμαινε: μηδέ μ' οἰκτίσας
<aesch. prom. 685> ξύνθαλπε μύθοις ψευδέσιν: νόσημα γὰρ
<aesch. prom. 686> αἴσχιστον εἶναί φημι συνθέτους λόγους.
<aesch. prom. 687> ἔα ἔα, ἄπεχε, φεῦ:
<aesch. prom. 688> οὔποτ' οὔποτ' ηὔχουν ὧδε  ξένους
<aesch. prom. 689> μολεῖσθαι λόγους εἰς ἀκοὰν ἐμάν,
<aesch. prom. 690> οὐδ' ὧδε δυσθέατα καὶ δύσοιστα
<aesch. prom. 691> πήματα, λύματα, δείματα ἀμ-
<aesch. prom. 692> φάκει κέντρῳ τύψειν ψυχὰν ἐμάν.
<aesch. prom. 693> ἰὼ ἰὼ μοῖρα μοῖρα,
<aesch. prom. 695> πέφρικ' εἰσιδοῦσα πρᾶξιν ̓Ιοῦς.
<aesch. prom. 696> πρῴ γε στενάζεις καὶ φόβου πλέα τις εἶ:
<aesch. prom. 697> ἐπίσχες ἔστ' ἂν καὶ τὰ λοιπὰ προσμάθῃς.
<aesch. prom. 698> λέγ', ἐκδίδασκε: τοῖς νοσοῦσί τοι γλυκὺ
<aesch. prom. 699> τὸ λοιπὸν ἄλγος προυξεπίστασθαι τορῶς.
<aesch. prom. 700> τὴν πρίν γε χρείαν ἠνύσασθ' ἐμοῦ πάρα
<aesch. prom. 701> κούφως: μαθεῖν γὰρ τῆσδε πρῶτ' ἐχρῄζετε
<aesch. prom. 702> τὸν ἀμφ' ἑαυτῆς ἆθλον ἐξηγουμένης:
<aesch. prom. 703> τὰ λοιπὰ νῦν ἀκούσαθ', οἷα χρὴ πάθη
<aesch. prom. 704> τλῆναι πρὸς ̔́Ηρας τήνδε τὴν νεάνιδα.
<aesch. prom. 705> σύ τ' ̓Ινάχειον σπέρμα, τοὺς ἐμοὺς λόγους
<aesch. prom. 706> θυμῷ βάλ', ὡς ἂν τέρματ' ἐκμάθῃς ὁδοῦ.
<aesch. prom. 707> πρῶτον μὲν ἐνθένδ' ἡλίου πρὸς ἀντολὰς
<aesch. prom. 708> στρέψασα σαυτὴν στεῖχ' ἀνηρότους γύας:
<aesch. prom. 709> Σκύθας δ' ἀφίξῃ νομάδας, οἳ πλεκτὰς στέγας
<aesch. prom. 710> πεδάρσιοι ναίους' ἐπ' εὐκύκλοις ὄχοις
<aesch. prom. 711> ἑκηβόλοις τόξοισιν ἐξηρτυμένοι:
<aesch. prom. 712> οἷς μὴ πελάζειν, ἀλλ' ἁλιστόνοις πόδας
<aesch. prom. 713> χρίμπτουσα ῥαχίαισιν ἐκπερᾶν χθόνα.
<aesch. prom. 714> λαιᾶς δὲ χειρὸς οἱ σιδηροτέκτονες
<aesch. prom. 715> οἰκοῦσι Χάλυβες, οὓς φυλάξασθαί σε χρή.
<aesch. prom. 716> ἀνήμεροι γὰρ οὐδὲ πρόσπλατοι ξένοις.
<aesch. prom. 717> ἥξεις δ' ̔Υβριστὴν ποταμὸν οὐ ψευδώνυμον,
<aesch. prom. 718> ὃν μὴ περάσῃς, οὐ γὰρ εὔβατος περᾶν,
<aesch. prom. 719> πρὶν ἂν πρὸς αὐτὸν Καύκασον μόλῃς, ὀρῶν
<aesch. prom. 720> ὕψιστον, ἔνθα ποταμὸς ἐκφυσᾷ μένος
<aesch. prom. 721> κροτάφων ἀπ' αὐτῶν. ἀστρογείτονας δὲ χρὴ
<aesch. prom. 722> κορυφὰς ὑπερβάλλουσαν ἐς μεσημβρινὴν
<aesch. prom. 723> βῆναι κέλευθον, ἔνθ', ̓Αμαζόνων στρατὸν
<aesch. prom. 724> ἥξεις στυγάνορ', αἳ Θεμίσκυράν ποτε
<aesch. prom. 725> κατοικιοῦσιν ἀμφὶ Θερμώδονθ', ἵνα
<aesch. prom. 726> τραχεῖα πόντου Σαλμυδησσία γνάθος
<aesch. prom. 727> ἐχθρόξενος ναύταισι, μητρυιὰ νεῶν:
<aesch. prom. 728> αὗταί ς' ὁδηγήσουσι καὶ μάλ' ἀσμένως.
<aesch. prom. 729> ἰσθμὸν δ' ἐπ' αὐταῖς στενοπόροις λίμνης πύλαις
<aesch. prom. 730> Κιμμερικὸν ἥξεις, ὃν θρασυσπλάγχνως σε χρὴ
<aesch. prom. 731> λιποῦσαν αὐλῶν' ἐκπερᾶν Μαιωτικόν:
<aesch. prom. 732> ἔσται δὲ θνητοῖς εἰσαεὶ λόγος μέγας
<aesch. prom. 733> τῆς σῆς πορείας, Βόσπορος δ' ἐπώνυμος
<aesch. prom. 734> κεκλήσεται. λιποῦσα δ' Εὐρώπης πέδον
<aesch. prom. 735> ἤπειρον ἥξεις ̓Ασιάδ':. ἆρ', ὑμῖν δοκεῖ
<aesch. prom. 736> ὁ τῶν θεῶν τύραννος ἐς τὰ πάνθ' ὁμῶς
<aesch. prom. 737> βίαιος εἶναι; τῇδε γὰρ θνητῇ θεὸς
<aesch. prom. 738> χρῄζων μιγῆναι τάσδ' ἐπέρριψεν πλάνας.
<aesch. prom. 739> πικροῦ δ' ἔκυρσας, ὦ κόρη, τῶν σῶν γάμων
<aesch. prom. 740> μνηστῆρος. οὓς γὰρ νῦν ἀκήκοας λόγους,
<aesch. prom. 741> εἶναι δόκει σοι μηδέπω 'ν προοιμίοις.
<aesch. prom. 742> ἰώ μοί μοι, ἒ ἔ.
<aesch. prom. 743> σὺ δ' αὖ κέκραγας κἀναμυχθίζῃ; τί που
<aesch. prom. 744> δράσεις, ὅταν τὰ λοιπὰ πυνθάνῃ κακά;
<aesch. prom. 745> ἦ γάρ τι λοιπὸν τῇδε πημάτων ἐρεῖς;
<aesch. prom. 746> δυσχείμερόν γε πέλαγος ἀτηρᾶς δύης.
<aesch. prom. 747> τί δῆτ' ἐμοὶ ζῆν κέρδος, ἀλλ' οὐκ ἐν τάχει
<aesch. prom. 748> ἔρριψ' ἐμαυτὴν τῆσδ' ἀπὸ στύφλου πέτρας,
<aesch. prom. 749> ὅπως πέδοι σκήψασα τῶν πάντων πόνων
<aesch. prom. 750> ἀπηλλάγην; κρεῖσσον γὰρ εἰσάπαξ θανεῖν
<aesch. prom. 751> ἢ τὰς ἁπάσας ἡμέρας πάσχειν κακῶς.
<aesch. prom. 752> ἦ δυσπετῶς ἂν τοὺς ἐμοὺς ἄθλους φέροις,
<aesch. prom. 753> ὅτῳ θανεῖν μέν ἐστιν οὐ πεπρωμένον:
<aesch. prom. 754> αὕτη γὰρ ἦν ἂν πημάτων ἀπαλλαγή:
<aesch. prom. 755> νῦν δ' οὐδέν ἐστι τέρμα μοι προκείμενον
<aesch. prom. 756> μόχθων, πρὶν ἂν Ζεὺς ἐκπέσῃ τυραννίδος.
<aesch. prom. 757> ἦ γάρ ποτ' ἔστιν ἐκπεσεῖν ἀρχῆς Δία;
<aesch. prom. 758> ἥδοι' ἄν, οἶμαι, τήνδ' ἰδοῦσα συμφοράν.
<aesch. prom. 759> πῶς δ' οὐκ ἄν, ἥτις ἐκ Διὸς πάσχω κακῶς;
<aesch. prom. 760> ὡς τοίνυν ὄντων τῶνδέ σοι μαθεῖν πάρα.
<aesch. prom. 761> πρὸς τοῦ τύραννα σκῆπτρα συληθήσεται;
<aesch. prom. 762> πρὸς αὐτὸς αὑτοῦ κενοφρόνων βουλευμάτων.
<aesch. prom. 763> ποίῳ τρόπῳ; σήμηνον, εἰ μή τις βλάβη.
<aesch. prom. 764> γαμεῖ γάμον τοιοῦτον ᾧ ποτ' ἀσχαλᾷ.
<aesch. prom. 765> θέορτον, ἢ βρότειον; εἰ ῥητόν, φράσον.
<aesch. prom. 766> τί δ' ὅντιν':; οὐ γὰρ ῥητὸν αὐδᾶσθαι τόδε.
<aesch. prom. 767> ἦ πρὸς δάμαρτος ἐξανίσταται θρόνων;
<aesch. prom. 768> ἣ τέξεταί γε παῖδα φέρτερον πατρός.
<aesch. prom. 769> οὐδ' ἔστιν αὐτῷ τῆσδ' ἀποστροφὴ τύχης;
<aesch. prom. 770> οὐ δῆτα, πλὴν ἔγωγ' ἂν ἐκ δεσμῶν λυθείς.
<aesch. prom. 771> τίς οὖν ὁ λύσων ἐστὶν ἄκοντος Διός;
<aesch. prom. 772> τῶν σῶν τιν' αὐτὸν ἐγγόνων εἶναι χρεών.
<aesch. prom. 773> πῶς εἶπας; ἦ 'μὸς παῖς ς' ἀπαλλάξει κακῶν;
<aesch. prom. 774> τρίτος γε γένναν πρὸς δέκ' ἄλλαισιν γοναῖς.
<aesch. prom. 775> ἥδ' οὐκέτ' εὐξύμβλητος ἡ χρησμῳδία.
<aesch. prom. 776> καὶ μηδὲ σαυτῆς ἐκμαθεῖν ζήτει πόνους.
<aesch. prom. 777> μή μοι προτείνων κέρδος εἶτ' ἀποστέρει.
<aesch. prom. 778> δυοῖν λόγοιν σε θατέρῳ δωρήσομαι.
<aesch. prom. 779> ποίοιν; πρόδειξον, αἵρεσίν τ' ἐμοὶ δίδου.
<aesch. prom. 780> δίδωμ': ἑλοῦ γάρ, ἢ πόνων τὰ λοιπά σοι
<aesch. prom. 781> φράσω σαφηνῶς, ἢ τὸν ἐκλύσοντ' ἐμέ.
<aesch. prom. 782> τούτων σὺ τὴν μὲν τῇδε, τὴν δ' ἐμοὶ χάριν
<aesch. prom. 783> θέσθαι θέλησον, μηδ' ἀτιμάσῃς λόγου:
<aesch. prom. 784> καὶ τῇδε μὲν γέγωνε τὴν λοιπὴν πλάνην,
<aesch. prom. 785> ἐμοὶ δὲ τὸν λύσοντα: τοῦτο γὰρ ποθῶ.
<aesch. prom. 786> ἐπεὶ προθυμεῖσθ', οὐκ ἐναντιώσομαι
<aesch. prom. 787> τὸ μὴ οὐ γεγωνεῖν πᾶν ὅσον προσχρῄζετε.
<aesch. prom. 788> σοὶ πρῶτον, ̓Ιοῖ, πολύδονον πλάνην φράσω,
<aesch. prom. 789> ἣν ἐγγράφου σὺ μνήμοσιν δέλτοις φρενῶν.
<aesch. prom. 790> ὅταν περάσῃς ῥεῖθρον ἠπείροιν ὅρον,
<aesch. prom. 791> πρὸς ἀντολὰς φλογῶπας ἡλιοστιβεῖς
<aesch. prom. 793> πόντου περῶσα φλοῖσβον, ἔστ' ἂν ἐξίκῃ
<aesch. prom. 794> πρὸς Γοργόνεια πεδία Κισθήνης, ἵνα
<aesch. prom. 795> αἱ Φορκίδες ναίουσι δηναιαὶ κόραι
<aesch. prom. 795> τρεῖς κυκνόμορφοι, κοινὸν ὄμμ' ἐκτημέναι,
<aesch. prom. 796> μονόδοντες, ἃς οὔθ' ἥλιος προσδέρκεται
<aesch. prom. 797> ἀκτῖσιν οὔθ' ἡ νύκτερος μήνη ποτέ.
<aesch. prom. 798> πέλας δ' ἀδελφαὶ τῶνδε τρεῖς κατάπτεροι,
<aesch. prom. 799> δρακοντόμαλλοι Γοργόνες βροτοστυγεῖς,
<aesch. prom. 800> ἃς θνητὸς οὐδεὶς εἰσιδὼν ἕξει πνοάς.
<aesch. prom. 801> τοιοῦτο μέν σοι τοῦτο φρούριον λέγω:
<aesch. prom. 802> ἄλλην δ' ἄκουσον δυσχερῆ θεωρίαν:
<aesch. prom. 803> ὀξυστόμους γὰρ Ζηνὸς ἀκραγεῖς κύνας
<aesch. prom. 804> γρῦπας φύλαξαι, τόν τε μουνῶπα στρατὸν
<aesch. prom. 805> ̓Αριμασπὸν ἱπποβάμον', οἳ χρυσόρρυτον
<aesch. prom. 806> οἰκοῦσιν ἀμφὶ νᾶμα Πλούτωνος πόρου:
<aesch. prom. 807> τούτοις σὺ μὴ πέλαζε. τηλουρὸν δὲ γῆν
<aesch. prom. 808> ἥξεις, κελαινὸν φῦλον, οἳ πρὸς ἡλίου
<aesch. prom. 809> ναίουσι πηγαῖς, ἔνθα ποταμὸς Αἰθίοψ.
<aesch. prom. 810> τούτου παρ' ὄχθας ἕρφ', ἕως ἂν ἐξίκῃ
<aesch. prom. 811> καταβασμόν, ἔνθα Βιβλίνων ὀρῶν ἄπο
<aesch. prom. 812> ἵησι σεπτὸν Νεῖλος εὔποτον ῥέος.
<aesch. prom. 813> οὗτός ς' ὁδώσει τὴν τρίγωνον ἐς χθόνα
<aesch. prom. 814> Νειλῶτιν, οὗ δὴ τὴν μακρὰν ἀποικίαν,
<aesch. prom. 815> ̓Ιοῖ, πέπρωται σοί τε καὶ τέκνοις κτίσαι.
<aesch. prom. 816> τῶν δ' εἴ τί σοι ψελλόν τε καὶ δυσεύρετον,
<aesch. prom. 817> ἐπανδίπλαζε καὶ σαφῶς ἐκμάνθανε:
<aesch. prom. 818> σχολὴ δὲ πλείων ἢ θέλω πάρεστί μοι.
<aesch. prom. 819> εἰ μέν τι τῇδε λοιπὸν ἢ παρειμένον
<aesch. prom. 820> ἔχεις γεγωνεῖν τῆς πολυφθόρου πλάνης,
<aesch. prom. 821> λέγ': εἰ δὲ πάντ' εἴρηκας, ἡμῖν αὖ χάριν
<aesch. prom. 822> δὸς ἥνπερ αἰτούμεσθα, μέμνησαι δέ που.
<aesch. prom. 823> τὸ πᾶν πορείας ἥδε τέρμ' ἀκήκοεν.
<aesch. prom. 824> ὅπως δ' ἂν εἰδῇ μὴ μάτην κλύουσά μου,
<aesch. prom. 825> ἃ πρὶν μολεῖν δεῦρ' ἐκμεμόχθηκεν φράσω,
<aesch. prom. 826> τεκμήριον τοῦτ' αὐτὸ δοὺς μύθων ἐμῶν.
<aesch. prom. 827> ὄχλον μὲν οὖν τὸν πλεῖστον ἐκλείψω λόγων,
<aesch. prom. 828> πρὸς αὐτὸ δ' εἶμι τέρμα σῶν πλανημάτων.
<aesch. prom. 829> ἐπεὶ γὰρ ἦλθες πρὸς Μολοσσὰ γάπεδα,
<aesch. prom. 830> τὴν αἰπύνωτόν τ' ἀμφὶ Δωδώνην, ἵνα
<aesch. prom. 831> μαντεῖα θᾶκός τ' ἐστὶ Θεσπρωτοῦ Διός,
<aesch. prom. 832> τέρας τ' ἄπιστον, αἱ προσήγοροι δρύες,
<aesch. prom. 833> ὑφ' ὧν σὺ λαμπρῶς κοὐδὲν αἰνικτηρίως
<aesch. prom. 834> προσηγορεύθης ἡ Διὸς κλεινὴ δάμαρ
<aesch. prom. 835> μέλλους' ἔσεσθαι. τῶνδε προσσαίνει σέ τι ;
<aesch. prom. 836> ἐντεῦθεν οἰστρήσασα τὴν παρακτίαν
<aesch. prom. 837> κέλευθον ᾖξας πρὸς μέγαν κόλπον ̔Ρέας,
<aesch. prom. 838> ἀφ' οὗ παλιμπλάγκτοισι χειμάζῃ δρόμοις:
<aesch. prom. 839> χρόνον δὲ τὸν μέλλοντα πόντιος μυχός,
<aesch. prom. 840> σαφῶς ἐπίστας', ̓Ιόνιος κεκλήσεται,.
<aesch. prom. 841> τῆς σῆς πορείας μνῆμα τοῖς πᾶσιν βροτοῖς.
<aesch. prom. 842> σημεῖά σοι τάδ' ἐστὶ τῆς ἐμῆς φρενός,
<aesch. prom. 843> ὡς δέρκεται πλέον τι τοῦ πεφασμένου.
<aesch. prom. 844> τὰ λοιπὰ δ' ὑμῖν τῇδέ τ' ἐς κοινὸν φράσω,
<aesch. prom. 845> ἐς ταὐτὸν ἐλθὼν τῶν πάλαι λόγων ἴχνος.
<aesch. prom. 846> ἔστιν πόλις Κάνωβος ἐσχάτη χθονός,
<aesch. prom. 847> Νείλου πρὸς αὐτῷ στόματι καὶ προσχώματι:
<aesch. prom. 848> ἐνταῦθα δή σε Ζεὺς τίθησιν ἔμφρονα
<aesch. prom. 849> ἐπαφῶν ἀταρβεῖ χειρὶ καὶ θιγὼν μόνον.
<aesch. prom. 850> ἐπώνυμον δὲ τῶν Διὸς γεννημάτων
<aesch. prom. 851> τέξεις κελαινὸν ̓́Επαφον, ὃς καρπώσεται
<aesch. prom. 852> ὅσην πλατύρρους Νεῖλος ἀρδεύει χθόνα:
<aesch. prom. 853> πέμπτη δ' ἀπ' αὐτοῦ γέννα πεντηκοντάπαις
<aesch. prom. 854> πάλιν πρὸς ̓́Αργος οὐχ ἑκοῦς' ἐλεύσεται
<aesch. prom. 855> θηλύσπορος, φεύγουσα συγγενῆ γάμον
<aesch. prom. 856> ἀνεψιῶν: οἱ δ' ἐπτοημένοι φρένας,
<aesch. prom. 857> κίρκοι πελειῶν οὐ μακρὰν λελειμμένοι,
<aesch. prom. 858> ἥξουσι θηρεύοντες οὐ θηρασίμους
<aesch. prom. 859> γάμους, φθόνον δὲ σωμάτων ἕξει θεός:
<aesch. prom. 860> Πελασγία δὲ δέξεται θηλυκτόνῳ
<aesch. prom. 861> ̓́Αρει, δαμέντων νυκτιφρουρήτῳ θράσει.
<aesch. prom. 862> γυνὴ γὰρ ἄνδρ' ἕκαστον αἰῶνος στερεῖ,
<aesch. prom. 863> δίθηκτον ἐν σφαγαῖσι βάψασα ξίφος:
<aesch. prom. 864> τοιάδ' ἐπ' ἐχθροὺς τοὺς ἐμοὺς ἔλθοι Κύπρις.
<aesch. prom. 865> μίαν δὲ παίδων ἵμερος θέλξει τὸ μὴ
<aesch. prom. 866> κτεῖναι σύνευνον, ἀλλ' ἀπαμβλυνθήσεται
<aesch. prom. 867> γνώμην: δυοῖν δὲ θάτερον βουλήσεται,
<aesch. prom. 868> κλύειν ἄναλκις μᾶλλον ἢ μιαιφόνος:
<aesch. prom. 869> αὕτη κατ' ̓́Αργος βασιλικὸν τέξει γένος.
<aesch. prom. 870> μακροῦ λόγου δεῖ ταῦτ' ἐπεξελθεῖν τορῶς.
<aesch. prom. 871> σπορᾶς γε μὴν ἐκ τῆσδε φύσεται θρασὺς
<aesch. prom. 872> τόξοισι κλεινός, ὃς πόνων ἐκ τῶνδ' ἐμὲ
<aesch. prom. 873> λύσει. τοιόνδε χρησμὸν ἡ παλαιγενὴς
<aesch. prom. 874> μήτηρ ἐμοὶ διῆλθε Τιτανὶς Θέμις:
<aesch. prom. 875> ὅπως δὲ χὤπη, ταῦτα δεῖ μακροῦ λόγου
<aesch. prom. 876> εἰπεῖν, σύ τ' οὐδὲν ἐκμαθοῦσα κερδανεῖς.
<aesch. prom. 877> ἐλελεῦ ἐλελεῦ,
<aesch. prom. 878> ὑπό μ' αὖ σφάκελος καὶ φρενοπληγεῖς
<aesch. prom. 879> μανίαι θάλπους', οἴστρου δ' ἄρδις
<aesch. prom. 880> χρίει μ' ἄπυρος:
<aesch. prom. 881> κραδία δὲ φόβῳ φρένα λακτίζει.
<aesch. prom. 882> τροχοδινεῖται δ' ὄμμαθ' ἑλίγδην,
<aesch. prom. 883> ἔξω δὲ δρόμου φέρομαι λύσσης
<aesch. prom. 884> πνεύματι μάργῳ, γλώσσης ἀκρατής:
<aesch. prom. 885> θολεροὶ δὲ λόγοι παίους' εἰκῆ
<aesch. prom. 886> στυγνῆς πρὸς κύμασιν ἄτης.
<aesch. prom. 887> ἦ σοφὸς ἦ σοφὸς ἦν ὃς
<aesch. prom. 888> πρῶτος ἐν γνώμᾳ τόδ' ἐβάστασε καὶ γλώς-
<aesch. prom. 889> σᾳ διεμυθολόγησεν,
<aesch. prom. 890> ὡς τὸ κηδεῦσαι καθ' ἑαυτὸν ἀριστεύει μακρῷ,
<aesch. prom. 891> καὶ μήτε τῶν πλούτῳ διαθρυπτομένων
<aesch. prom. 892> μήτε τῶν γέννᾳ μεγαλυνομένων
<aesch. prom. 893> ὄντα χερνήταν ἐραστεῦσαι γάμων.
<aesch. prom. 894> μήποτε μήποτέ μ', ὦ
<aesch. prom. 895> πότνιαι Μοῖραι, λεχέων Διὸς εὐνά-
<aesch. prom. 896> τειραν ἴδοισθε πέλουσαν:
<aesch. prom. 897> μηδὲ πλαθείην γαμέτᾳ τινὶ τῶν ἐξ οὐρανοῦ.
<aesch. prom. 898> ταρβῶ γὰρ ἀστεργάνορα παρθενίαν
<aesch. prom. 899> εἰσορῶς' ̓Ιοῦς ἀμαλαπτομέναν
<aesch. prom. 900> δυσπλάνοις ̔́Ηρας ἀλατείαις πόνων.
<aesch. prom. 901> ἐμοὶ δ' ὅτε μὲν ὁμαλὸς ὁ γάμος,
<aesch. prom. 902> ἄφοβος: οὐ δέδια: μηδὲ κρεισσόνων θεῶν
<aesch. prom. 903> ἔρως ἄφυκτον ὄμμα προσδράκοι με.
<aesch. prom. 904> ἀπόλεμος ὅδε γ' ὁ πόλεμος, ἄπορα πόριμος:
<aesch. prom. 905> οὐδ' ἔχω τίς ἂν γενοίμαν.
<aesch. prom. 906> τὰν Διὸς γὰρ οὐχ ὁρῶ
<aesch. prom. 906b> μῆτιν ὅπα φύγοιμ' ἄν.
<aesch. prom. 907> ἦ μὴν ἔτι Ζεύς, καίπερ αὐθάδης φρενῶν,
<aesch. prom. 908> ἔσται ταπεινός, οἷον ἐξαρτύεται
<aesch. prom. 909> γάμον γαμεῖν, ὃς αὐτὸν ἐκ τυραννίδος
<aesch. prom. 910> θρόνων τ' ἄιστον ἐκβαλεῖ: πατρὸς δ' ἀρὰ
<aesch. prom. 911> Κρόνου τότ' ἤδη παντελῶς κρανθήσεται,
<aesch. prom. 912> ἣν ἐκπίτνων ἠρᾶτο δηναιῶν θρόνων.
<aesch. prom. 913> τοιῶνδε μόχθων ἐκτροπὴν οὐδεὶς θεῶν
<aesch. prom. 914> δύναιτ' ἂν αὐτῷ πλὴν ἐμοῦ δεῖξαι σαφῶς.
<aesch. prom. 915> ἐγὼ τάδ' οἶδα χᾦ τρόπῳ. πρὸς ταῦτά νυν
<aesch. prom. 916> θαρσῶν καθήσθω τοῖς πεδαρσίοις κτύποις
<aesch. prom. 917> πιστός, τινάσσων τ' ἐν χεροῖν πύρπνουν βέλος.
<aesch. prom. 918> οὐδὲν γὰρ αὐτῷ ταῦτ' ἐπαρκέσει τὸ μὴ οὐ
<aesch. prom. 919> πεσεῖν ἀτίμως πτώματ' οὐκ ἀνασχετά:
<aesch. prom. 920> τοῖον παλαιστὴν νῦν παρασκευάζεται
<aesch. prom. 921> ἐπ' αὐτὸς αὑτῷ, δυσμαχώτατον τέρας:
<aesch. prom. 922> ὃς δὴ κεραυνοῦ κρείσσον' εὑρήσει φλόγα,
<aesch. prom. 923> βροντῆς θ' ὑπερβάλλοντα καρτερὸν κτύπον:
<aesch. prom. 924> θαλασσίαν τε γῆς τινάκτειραν νόσον
<aesch. prom. 925> τρίαιναν, αἰχμὴν τὴν Ποσειδῶνος, σκεδᾷ.
<aesch. prom. 926> πταίσας δὲ τῷδε πρὸς κακῷ μαθήσεται
<aesch. prom. 927> ὅσον τό τ' ἄρχειν καὶ τὸ δουλεύειν δίχα.
<aesch. prom. 928> σύ θην ἃ χρῄζεις, ταῦτ' ἐπιγλωσσᾷ Διός.
<aesch. prom. 929> ἅπερ τελεῖται, πρὸς δ' ἃ βούλομαι λέγω.
<aesch. prom. 930> καὶ προσδοκᾶν χρὴ δεσπόσειν Ζηνός τινα;
<aesch. prom. 931> καὶ τῶνδέ γ', ἕξει δυσλοφωτέρους πόνους.
<aesch. prom. 932> πῶς δ' οὐχὶ ταρβεῖς τοιάδ' ἐκρίπτων ἔπη;
<aesch. prom. 933> τί δ' ἂν φοβοίμην ᾧ θανεῖν οὐ μόρσιμον;
<aesch. prom. 934> ἀλλ' ἆθλον ἄν σοι τοῦδ' ἔτ' ἀλγίω πόροι.
<aesch. prom. 935> ὁ δ' οὖν ποιείτω: πάντα προσδοκητά μοι.
<aesch. prom. 936> οἱ προσκυνοῦντες τὴν ̓Αδράστειαν σοφοί.
<aesch. prom. 937> σέβου, προσεύχου, θῶπτε τὸν κρατοῦντ' ἀεί.
<aesch. prom. 938> ἐμοὶ δ' ἔλασσον Ζηνὸς ἢ μηδὲν μέλει.
<aesch. prom. 939> δράτω, κρατείτω τόνδε τὸν βραχὺν χρόνον,
<aesch. prom. 940> ὅπως θέλει: δαρὸν γὰρ οὐκ ἄρξει θεοῖς.
<aesch. prom. 941> ἀλλ' εἰσορῶ γὰρ τόνδε τὸν Διὸς τρόχιν,
<aesch. prom. 942> τὸν τοῦ τυράννου τοῦ νέου διάκονον:
<aesch. prom. 943> πάντως τι καινὸν ἀγγελῶν ἐλήλυθεν.
<aesch. prom. 944> σὲ τὸν σοφιστήν, τὸν πικρῶς ὑπέρπικρον,
<aesch. prom. 945> τὸν ἐξαμαρτόντ' εἰς θεοὺς ἐφημέροις
<aesch. prom. 946> πορόντα τιμάς, τὸν πυρὸς κλέπτην λέγω:
<aesch. prom. 947> πατὴρ ἄνωγέ ς' οὕστινας κομπεῖς γάμους
<aesch. prom. 948> αὐδᾶν, πρὸς ὧν ἐκεῖνος ἐκπίπτει κράτους.
<aesch. prom. 949> καὶ ταῦτα μέντοι μηδὲν αἰνικτηρίως,
<aesch. prom. 950> ἀλλ' αὔθ' ἕκαστα φράζε: μηδέ μοι διπλᾶς
<aesch. prom. 951> ὁδούς, Προμηθεῦ, προσβάλῃς: ὁρᾷς δ' ὅτι
<aesch. prom. 952> Ζεὺς τοῖς τοιούτοις οὐχὶ μαλθακίζεται.
<aesch. prom. 953> σεμνόστομός γε καὶ φρονήματος πλέως
<aesch. prom. 954> ὁ μῦθός ἐστιν, ὡς θεῶν ὑπηρέτου.
<aesch. prom. 955> νέον νέοι κρατεῖτε καὶ δοκεῖτε δὴ
<aesch. prom. 956> ναίειν ἀπενθῆ πέργαμ': οὐκ ἐκ τῶνδ' ἐγὼ
<aesch. prom. 957> δισσοὺς τυράννους ἐκπεσόντας ᾐσθόμην;
<aesch. prom. 958> τρίτον δὲ τὸν νῦν κοιρανοῦντ' ἐπόψομαι
<aesch. prom. 959> αἴσχιστα καὶ τάχιστα. μή τί σοι δοκῶ
<aesch. prom. 960> ταρβεῖν ὑποπτήσσειν τε τε τοὺς νέους θεούς;
<aesch. prom. 961> πολλοῦ γε καὶ τοῦ παντὸς ἐλλείπω. σὺ δὲ
<aesch. prom. 962> κέλευθον ἥνπερ ἦλθες ἐγκόνει πάλιν:
<aesch. prom. 963> πεύσῃ γὰρ οὐδὲν ὧν ἀνιστορεῖς ἐμέ.
<aesch. prom. 964> τοιοῖσδε μέντοι καὶ πρὶν αὐθαδίσμασιν
<aesch. prom. 965> ἐς τάσδε σαυτὸν πημονὰς καθώρμισας.
<aesch. prom. 966> τῆς σῆς λατρείας τὴν ἐμὴν δυσπραξίαν,
<aesch. prom. 967> σαφῶς ἐπίστας', οὐκ ἂν ἀλλάξαιμ' ἐγώ.
<aesch. prom. 968> κρεῖσσον γὰρ οἶμαι τῇδε λατρεύειν πέτρᾳ
<aesch. prom. 969> ἢ πατρὶ φῦναι Ζηνὶ πιστὸν ἄγγελον.
<aesch. prom. 970> οὕτως ὑβρίζειν τοὺς ὑβρίζοντας χρεών.
<aesch. prom. 971> χλιδᾶν ἔοικας τοῖς παροῦσι πράγμασι.
<aesch. prom. 972> χλιδῶ; χλιδῶντας ὧδε τοὺς ἐμοὺς ἐγὼ
<aesch. prom. 973> ἐχθροὺς ἴδοιμι: καὶ σὲ δ' ἐν τούτοις λέγω.
<aesch. prom. 974> ἦ κἀμὲ γάρ τι συμφοραῖς ἐπαιτιᾷ;
<aesch. prom. 975> ἁπλῷ λόγῳ τοὺς πάντας ἐχθαίρω θεούς,
<aesch. prom. 976> ὅσοι παθόντες εὖ κακοῦσί μ' ἐκδίκως.
<aesch. prom. 977> κλύω ς' ἐγὼ μεμηνότ' οὐ σμικρὰν νόσον.
<aesch. prom. 978> νοσοῖμ' ἄν, εἰ νόσημα τοὺς ἐχθροὺς στυγεῖν.
<aesch. prom. 979> εἴης φορητὸς οὐκ ἄν, εἰ πράσσοις καλῶς.    ὤμοι.
<aesch. prom. 980> ὤμοι; τόδε Ζεὺς τοὔπος οὐκ ἐπίσταται.
<aesch. prom. 981> ἀλλ' ἐκδιδάσκει πάνθ' ὁ γηράσκων χρόνος.
<aesch. prom. 982> καὶ μὴν σύ γ' οὔπω σωφρονεῖν ἐπίστασαι.
<aesch. prom. 983> σὲ γὰρ προσηύδων οὐκ ἂν ὄνθ' ὑπηρέτην.
<aesch. prom. 984> ἐρεῖν ἔοικας οὐδὲν ὧν χρῄζει πατήρ.
<aesch. prom. 985> καὶ μὴν ὀφείλων γ' ἂν τίνοιμ' αὐτῷ χάριν.
<aesch. prom. 986> ἐκερτόμησας δῆθεν ὡς παῖδ' ὄντα με.
<aesch. prom. 987> οὐ γὰρ σὺ παῖς τε κἄτι τοῦδ' ἀνούστερος
<aesch. prom. 988> εἰ προσδοκᾷς ἐμοῦ τι πεύσεσθαι πάρα;
<aesch. prom. 989> οὐκ ἔστιν αἴκισμ' οὐδὲ μηχάνημ' ὅτῳ
<aesch. prom. 990> προτρέψεταί με Ζεὺς γεγωνῆσαι τάδε,
<aesch. prom. 991> πρὶν ἂν χαλασθῇ δεσμὰ λυμαντήρια.
<aesch. prom. 992> πρὸς ταῦτα ῥιπτέσθω μὲν αἰθαλοῦσσα φλόξ,
<aesch. prom. 993> λευκοπτέρῳ δὲ νιφάδι καὶ βροντήμασι
<aesch. prom. 994> χθονίοις κυκάτω πάντα καὶ ταρασσέτω.
<aesch. prom. 995> γνάμψει γὰρ οὐδὲν τῶνδέ μ' ὥστε καὶ φράσαι
<aesch. prom. 996> πρὸς οὗ χρεών νιν ἐκπεσεῖν τυραννίδος.
<aesch. prom. 997> ὅρα νυν εἴ σοι ταῦτ' ἀρωγὰ φαίνεται.
<aesch. prom. 998> ὦπται πάλαι δὴ καὶ βεβούλευται τάδε.
<aesch. prom. 999> τόλμησον, ὦ μάταιε, τόλμησόν ποτε
<aesch. prom. 1000> πρὸς τὰς παρούσας πημονὰς ὀρθῶς φρονεῖν,
<aesch. prom. 1001> ὀχλεῖς μάτην με κῦμ' ὅπως παρηγορῶν.
<aesch. prom. 1002> εἰσελθέτω σε μήποθ' ὡς ἐγὼ Διὸς
<aesch. prom. 1003> γνώμην φοβηθεὶς θηλύνους γενήσομαι,
<aesch. prom. 1004> καὶ λιπαρήσω τὸν μέγα στυγούμενον
<aesch. prom. 1005> γυναικομίμοις ὑπτιάσμασιν χερῶν
<aesch. prom. 1006> λῦσαί με δεσμῶν τῶνδε: τοῦ παντὸς δέω.
<aesch. prom. 1007> λέγων ἔοικα πολλὰ καὶ μάτην ἐρεῖν:
<aesch. prom. 1008> τέγγῃ γὰρ οὐδὲν οὐδὲ μαλθάσσῃ λιταῖς
<aesch. prom. 1009> ἐμαῖς: δακὼν δὲ στόμιον ὡς νεοζυγὴς
<aesch. prom. 1010> πῶλος βιάζῃ καὶ πρὸς ἡνίας μάχῃ.
<aesch. prom. 1011> ἀτὰρ σφοδρύνῃ γ' ἀσθενεῖ σοφίσματι:
<aesch. prom. 1012> αὐθαδία γὰρ τῷ φρονοῦντι μὴ καλῶς
<aesch. prom. 1013> αὐτὴ καθ' αὑτὴν οὐδενὸς μεῖζον σθένει.
<aesch. prom. 1014> σκέψαι δ', ἐὰν μὴ τοῖς ἐμοῖς πεισθῇς λόγοις,
<aesch. prom. 1015> οἷός σε χειμὼν καὶ κακῶν τρικυμία
<aesch. prom. 1016> ἔπεις' ἄφυκτος : πρῶτα μὲν γὰρ ὀκρίδα
<aesch. prom. 1017> φάραγγα βροντῇ καὶ κεραυνίᾳ φλογὶ
<aesch. prom. 1018> πατὴρ σπαράξει τήνδε, καὶ κρύψει δέμας
<aesch. prom. 1019> τὸ σόν, πετραία δ' ἀγκάλη σε βαστάσει.
<aesch. prom. 1020> μακρὸν δὲ μῆκος ἐκτελευτήσας χρόνου
<aesch. prom. 1021> ἄψορρον ἥξεις εἰς φάος: Διὸς δέ τοί
<aesch. prom. 1022> πτηνὸς κύων, δαφοινὸς αἰετός, λάβρως
<aesch. prom. 1023> διαρταμήσει σώματος μέγα ῥάκος,
<aesch. prom. 1024> ἄκλητος ἕρπων δαιταλεὺς πανήμερος,
<aesch. prom. 1025> κελαινόβρωτον δ' ἧπαρ ἐκθοινήσεται.
<aesch. prom. 1026> τοιοῦδε μόχθου τέρμα μή τι προσδόκα,
<aesch. prom. 1027> πρὶν ἂν θεῶν τις διάδοχος τῶν σῶν πόνων
<aesch. prom. 1028> φανῇ, θελήσῃ τ' εἰς ἀναύγητον μολεῖν
<aesch. prom. 1029> ̔́Αιδην κνεφαῖά τ' ἀμφὶ Ταρτάρου βάθη.
<aesch. prom. 1030> πρὸς ταῦτα βούλευ': ὡς ὅδ' οὐ πεπλασμένος
<aesch. prom. 1031> ὁ κόμπος, ἀλλὰ καὶ λίαν εἰρημένος :
<aesch. prom. 1032> ψευδηγορεῖν γὰρ οὐκ ἐπίσταται στόμα
<aesch. prom. 1033> τὸ Δῖον, ἀλλὰ πᾶν ἔπος τελεῖ: σὺ δὲ
<aesch. prom. 1034> πάπταινε καὶ φρόντιζε, μηδ' αὐθαδίαν
<aesch. prom. 1035> εὐβουλίας ἀμείνον' ἡγήσῃ ποτέ.
<aesch. prom. 1036> ἡμῖν μὲν ̔Ερμῆς οὐκ ἄκαιρα φαίνεται
<aesch. prom. 1037> λέγειν. ἄνωγε γάρ σε τὴν αὐθαδίαν
<aesch. prom. 1038> μεθέντ' ἐρευνᾶν τὴν σοφὴν εὐβουλίαν.
<aesch. prom. 1039> πιθοῦ: σοφῷ γὰρ αἰσχρὸν ἐξαμαρτάνειν.
<aesch. prom. 1040> εἰδότι τοί μοι τάσδ' ἀγγελίας
<aesch. prom. 1041> ὅδ' ἐθώυξεν: πάσχειν δὲ κακῶς
<aesch. prom. 1042> ἐχθρὸν ὑπ' ἐχθρῶν οὐδὲν ἀεικές.
<aesch. prom. 1043> πρὸς ταῦτ' ἐπ' ἐμοὶ ῥιπτέσθω μὲν
<aesch. prom. 1044> πυρὸς ἀμφήκης βόστρυχος, αἰθὴρ δ'
<aesch. prom. 1045> ἐρεθιζέσθω βροντῇ σφακέλῳ τ'
<aesch. prom. 1046> ἀγρίων ἀνέμων: χθόνα δ' ἐκ πυθμένων
<aesch. prom. 1047> αὐταῖς ῥίζαις πνεῦμα κραδαίνοι,
<aesch. prom. 1048> κῦμα δὲ πόντου τραχεῖ ῥοθίῳ
<aesch. prom. 1049> συγχώσειεν τῶν οὐρανίων
<aesch. prom. 1050> ἄστρων διόδους: εἴς τε κελαινὸν
<aesch. prom. 1051> Τάρταρον ἄρδην ῥίψειε δέμας
<aesch. prom. 1052> τοὐμὸν ἀνάγκης στερραῖς δίναις:
<aesch. prom. 1053> πάντως ἐμέ γ' οὐ θανατώσει.
<aesch. prom. 1054> τοιάδε μέντοι τῶν φρενοπλήκτων
<aesch. prom. 1055> βουλεύματ' ἔπη τ' ἔστιν ἀκοῦσαι.
<aesch. prom. 1056> τί γὰρ ἐλλείπει μὴ οὐ παραπαίειν
<aesch. prom. 1057> ἡ τοῦδ' εὐχή; τί χαλᾷ μανιῶν;
<aesch. prom. 1058> ἀλλ' οὖν ὑμεῖς γ' αἱ πημοσύναις
<aesch. prom. 1059> συγκάμνουσαι ταῖς τοῦδε τόπων
<aesch. prom. 1060> μετά ποι χωρεῖτ' ἐκ τῶνδε θοῶς,
<aesch. prom. 1061> μὴ φρένας ὑμῶν ἠλιθιώσῃ
<aesch. prom. 1062> βροντῆς μύκημ' ἀτέραμνον.
<aesch. prom. 1063> ἄλλο τι φώνει καὶ παραμυθοῦ μ'
<aesch. prom. 1064> ὅ τι καὶ πείσεις: οὐ γὰρ δή που
<aesch. prom. 1065> τοῦτό γε τλητὸν παρέσυρας ἔπος.
<aesch. prom. 1066> πῶς με κελεύεις κακότητ' ἀσκεῖν;
<aesch. prom. 1067> μετὰ τοῦδ' ὅ τι χρὴ πάσχειν ἐθέλω:
<aesch. prom. 1068> τοὺς προδότας γὰρ μισεῖν ἔμαθον,
<aesch. prom. 1069> κοὐκ ἔστι νόσος
<aesch. prom. 1070> τῆσδ' ἥντιν' ἀπέπτυσα μᾶλλον.
<aesch. prom. 1071> ἀλλ' οὖν μέμνησθ' ἁγὼ προλέγω
<aesch. prom. 1072> μηδὲ πρὸς ἄτης θηραθεῖσαι
<aesch. prom. 1073> μέμψησθε τύχην, μηδέ ποτ' εἴπηθ'
<aesch. prom. 1074> ὡς Ζεὺς ὑμᾶς εἰς ἀπρόοπτον
<aesch. prom. 1075> πῆμ' εἰσέβαλεν: μὴ δῆτ' αὐταὶ δ'
<aesch. prom. 1076> ὑμᾶς αὐτάς. εἰδυῖαι γὰρ
<aesch. prom. 1077> κοὐκ ἐξαίφνης οὐδὲ λαθραίως
<aesch. prom. 1078> εἰς ἀπέρατον δίκτυον ἄτης
<aesch. prom. 1079> ἐμπλεχθήσεσθ' ὑπ' ἀνοίας.
<aesch. prom. 1080> καὶ μὴν ἔργῳ κοὐκέτι μύθῳ
<aesch. prom. 1081> χθὼν σεσάλευται:
<aesch. prom. 1082> βρυχία δ' ἠχὼ παραμυκᾶται
<aesch. prom. 1083> βροντῆς, ἕλικες δ' ἐκλάμπουσι
<aesch. prom. 1084> στεροπῆς ζάπυροι, στρόμβοι δὲ κόνιν
<aesch. prom. 1085> εἱλίσσουσι: σκιρτᾷ δ' ἀνέμων
<aesch. prom. 1086> πνεύματα πάντων εἰς ἄλληλα
<aesch. prom. 1087> στάσιν ἀντίπνουν ἀποδεικνύμενα:
<aesch. prom. 1088> ξυντετάρακται δ' αἰθὴρ πόντῳ.
<aesch. prom. 1089> τοιάδ' ἐπ' ἐμοὶ ῥιπὴ Διόθεν
<aesch. prom. 1090> τεύχουσα φόβον στείχει φανερῶς.
<aesch. prom. 1091> ὦ μητρὸς ἐμῆς σέβας, ὦ πάντων
<aesch. prom. 1092> αἰθὴρ κοινὸν φάος εἱλίσσων,
<aesch. prom. 1093> ἐσορᾷς μ' ὡς ἔκδικα πάσχω.
