<aristoph. clouds. 1> ἰοὺ ἰού:
<aristoph. clouds. 2> ὦ Ζεῦ βασιλεῦ τὸ χρῆμα τῶν νυκτῶν ὅσον:
<aristoph. clouds. 3> ἀπέραντον. οὐδέποθ' ἡμέρα γενήσεται;
<aristoph. clouds. 4> καὶ μὴν πάλαι γ' ἀλεκτρυόνος ἤκους' ἐγώ:
<aristoph. clouds. 5> οἱ δ' οἰκέται ῥέγκουσιν: ἀλλ' οὐκ ἂν πρὸ τοῦ.
<aristoph. clouds. 6> ἀπόλοιο δῆτ' ὦ πόλεμε πολλῶν οὕνεκα,
<aristoph. clouds. 7> ὅτ' οὐδὲ κολάς' ἔξεστί μοι τοὺς οἰκέτας.
<aristoph. clouds. 8> ἀλλ' οὐδ' ὁ χρηστὸς οὑτοσὶ νεανίας
<aristoph. clouds. 9> ἐγείρεται τῆς νυκτός, ἀλλὰ πέρδεται
<aristoph. clouds. 10> ἐν πέντε σισύραις ἐγκεκορδυλημένος.
<aristoph. clouds. 11> ἀλλ' εἰ δοκεῖ ῥέγκωμεν ἐγκεκαλυμμένοι.
<aristoph. clouds. 12> ἀλλ' οὐ δύναμαι δείλαιος εὕδειν δακνόμενος
<aristoph. clouds. 13> ὑπὸ τῆς δαπάνης καὶ τῆς φάτνης καὶ τῶν χρεῶν
<aristoph. clouds. 14> διὰ τουτονὶ τὸν υἱόν. ὁ δὲ κόμην ἔχων
<aristoph. clouds. 15> ἱππάζεταί τε καὶ ξυνωρικεύεται
<aristoph. clouds. 16> ὀνειροπολεῖ θ' ἵππους: ἐγὼ δ' ἀπόλλυμαι
<aristoph. clouds. 17> ὁρῶν ἄγουσαν τὴν σελήνην εἰκάδας:
<aristoph. clouds. 18> οἱ γὰρ τόκοι χωροῦσιν. ἅπτε παῖ λύχνον,
<aristoph. clouds. 19> κἄκφερε τὸ γραμματεῖον, ἵν' ἀναγνῶ λαβὼν
<aristoph. clouds. 20> ὁπόσοις ὀφείλω καὶ λογίσωμαι τοὺς τόκους.
<aristoph. clouds. 21> φέρ' ἴδω τί ὀφείλω; δώδεκα μνᾶς Πασίᾳ.
<aristoph. clouds. 22> τοῦ δώδεκα μνᾶς Πασίᾳ; τί ἐχρησάμην;
<aristoph. clouds. 23> ὅτ' ἐπριάμην τὸν κοππατίαν. οἴμοι τάλας,
<aristoph. clouds. 24> εἴθ' ἐξεκόπην πρότερον τὸν ὀφθαλμὸν λίθῳ.
<aristoph. clouds. 25> Φίλων ἀδικεῖς: ἔλαυνε τὸν σαυτοῦ δρόμον.
<aristoph. clouds. 26> τοῦτ' ἔστι τουτὶ τὸ κακὸν ὅ μ' ἀπολώλεκεν:
<aristoph. clouds. 27> ὀνειροπολεῖ γὰρ καὶ καθεύδων ἱππικήν.
<aristoph. clouds. 28> πόσους δρόμους ἐλᾷ τὰ πολεμιστήρια;
<aristoph. clouds. 29> ἐμὲ μὲν σὺ πολλοὺς τὸν πατέρ' ἐλαύνεις δρόμους.
<aristoph. clouds. 30> ἀτὰρ τί χρέος ἔβα με μετὰ τὸν Πασίαν;
<aristoph. clouds. 31> τρεῖς μναῖ διφρίσκου καὶ τροχοῖν ̓Αμυνίᾳ.
<aristoph. clouds. 32> ἄπαγε τὸν ἵππον ἐξαλίσας οἴκαδε.
<aristoph. clouds. 33> ἀλλ' ὦ μέλ' ἐξήλικας ἐμέ γ' ἐκ τῶν ἐμῶν,
<aristoph. clouds. 34> ὅτε καὶ δίκας ὤφληκα χἄτεροι τόκου
<aristoph. clouds. 35> ἐνεχυράσεσθαί φασιν.   ἐτεὸν ὦ πάτερ
<aristoph. clouds. 36> τί δυσκολαίνεις καὶ στρέφει τὴν νύχθ' ὅλην;
<aristoph. clouds. 37> δάκνει μὲ δήμαρχός τις ἐκ τῶν στρωμάτων.
<aristoph. clouds. 38> ἔασον ὦ δαιμόνιε καταδαρθεῖν τί με.
<aristoph. clouds. 39> σὺ δ' οὖν κάθευδε: τὰ δὲ χρέα ταῦτ' ἴσθ' ὅτι
<aristoph. clouds. 40> ἐς τὴν κεφαλὴν ἅπαντα τὴν σὴν τρέψεται. φεῦ.
<aristoph. clouds. 41> εἴθ' ὤφελ' ἡ προμνήστρι' ἀπολέσθαι κακῶς,
<aristoph. clouds. 42> ἥτις με γῆμ' ἐπῆρε τὴν σὴν μητέρα:
<aristoph. clouds. 43> ἐμοὶ γὰρ ἦν ἄγροικος ἥδιστος βίος
<aristoph. clouds. 44> εὐρωτιῶν, ἀκόρητος, εἰκῇ κείμενος,
<aristoph. clouds. 45> βρύων μελίτταις καὶ προβάτοις καὶ στεμφύλοις.
<aristoph. clouds. 46> ἔπειτ' ἔγημα Μεγακλέους τοῦ Μεγακλέους
<aristoph. clouds. 47> ἀδελφιδῆν ἄγροικος ὢν ἐξ ἄστεως,
<aristoph. clouds. 48> σεμνὴν τρυφῶσαν ἐγκεκοισυρωμένην.
<aristoph. clouds. 49> ταύτην ὅτ' ἐγάμουν, συγκατεκλινόμην ἐγὼ
<aristoph. clouds. 50> ὄζων τρυγὸς τρασιᾶς ἐρίων περιουσίας,
<aristoph. clouds. 51> ἡ δ' αὖ μύρου κρόκου καταγλωττισμάτων,
<aristoph. clouds. 52> δαπάνης λαφυγμοῦ Κωλιάδος Γενετυλλίδος.
<aristoph. clouds. 53> οὐ μὴν ἐρῶ γ' ὡς ἀργὸς ἦν, ἀλλ' ἐσπάθα.
<aristoph. clouds. 54> ἐγὼ δ' ἂν αὐτῇ θοἰμάτιον δεικνὺς τοδὶ
<aristoph. clouds. 55> πρόφασιν ἔφασκον, ὦ γύναι λίαν σπαθᾷς.
<aristoph. clouds. 56> ἔλαιον ἡμῖν οὐκ ἔνεστ' ἐν τῷ λύχνῳ.
<aristoph. clouds. 57> οἴμοι: τί γάρ μοι τὸν πότην ἧπτες λύχνον;
<aristoph. clouds. 58> δεῦρ' ἔλθ' ἵνα κλάῃς.   διὰ τί δῆτα κλαύσομαι;
<aristoph. clouds. 59> ὅτι τῶν παχειῶν ἐνετίθεις θρυαλλίδων.
<aristoph. clouds. 60> μετὰ ταῦθ', ὅπως νῷν ἐγένεθ' υἱὸς οὑτοσί,
<aristoph. clouds. 61> ἐμοί τε δὴ καὶ τῇ γυναικὶ τἀγαθῇ,
<aristoph. clouds. 62> περὶ τοὐνόματος δὴ 'ντεῦθεν ἐλοιδορούμεθα:
<aristoph. clouds. 63> ἡ μὲν γὰρ ἵππον προσετίθει πρὸς τοὔνομα,
<aristoph. clouds. 64> Ξάνθιππον ἤ Χαριππον ἢ Καλλιππίδην,
<aristoph. clouds. 65> ἐγὼ δὲ τοῦ πάππου 'τιθέμην Φειδωνίδην.
<aristoph. clouds. 66> τέως μὲν οὖν ἐκρινόμεθ': εἶτα τῷ χρόνῳ
<aristoph. clouds. 67> κοινῇ ξυνέβημεν κἀθέμεθα Φειδιππίδην.
<aristoph. clouds. 68> τοῦτον τὸν υἱὸν λαμβάνους' ἐκορίζετο,
<aristoph. clouds. 69> “ὅταν σὺ μέγας ὢν ἅρμ' ἐλαύνῃς πρὸς πόλιν,
<aristoph. clouds. 70> ὥσπερ Μεγακλέης, ξυστίδ' ἔχων.” ἐγὼ δ' ἔφην,
<aristoph. clouds. 71> “ὅταν μὲν οὖν τὰς αἶγας ἐκ τοῦ φελλέως,
<aristoph. clouds. 72> ὥσπερ ὁ πατήρ σου, διφθέραν ἐνημμένος.”
<aristoph. clouds. 73> ἀλλ' οὐκ ἐπίθετο τοῖς ἐμοῖς οὐδὲν λόγοις,
<aristoph. clouds. 74> ἀλλ' ἵππερόν μου κατέχεεν τῶν χρημάτων.
<aristoph. clouds. 75> νῦν οὖν ὅλην τὴν νύκτα φροντίζων ὁδοῦ
<aristoph. clouds. 76> μίαν ηὗρον ἀτραπὸν δαιμονίως ὑπερφυᾶ,
<aristoph. clouds. 77> ἣν ἢν ἀναπείσω τουτονί, σωθήσομαι.
<aristoph. clouds. 78> ἀλλ' ἐξεγεῖραι πρῶτον αὐτὸν βούλομαι.
<aristoph. clouds. 79> πῶς δῆτ' ἂν ἥδιστ' αὐτὸν ἐπεγείραιμι; πῶς;
<aristoph. clouds. 80> Φειδιππίδη Φειδιππίδιον.   τί ὦ πάτερ;
<aristoph. clouds. 81> κύσον με καὶ τὴν χεῖρα δὸς τὴν δεξιάν.
<aristoph. clouds. 82> ἰδού. τί ἔστιν;   εἰπέ μοι, φιλεῖς ἐμέ;
<aristoph. clouds. 83> νὴ τὸν Ποσειδῶ τουτονὶ τὸν ἵππιον.
<aristoph. clouds. 84> μὴ 'μοί γε τοῦτον μηδαμῶς τὸν ἵππιον:
<aristoph. clouds. 85> οὗτος γὰρ ὁ θεὸς αἴτιός μοι τῶν κακῶν.
<aristoph. clouds. 86> ἀλλ' εἴπερ ἐκ τῆς καρδίας μ' ὄντως φιλεῖς,
<aristoph. clouds. 87> ὦ παῖ πιθοῦ.   τί οὖν πίθωμαι δῆτά σοι;
<aristoph. clouds. 88> ἔκστρεψον ὡς τάχιστα τοὺς σαυτοῦ τρόπους,
<aristoph. clouds. 89> καὶ μάνθαν' ἐλθὼν ἃν ἐγὼ παραινέσω.
<aristoph. clouds. 90> λέγε δή, τί κελεύεις;   καί τι πείσει;   πείσομαι
<aristoph. clouds. 91> νὴ τὸν Διόνυσον.   δεῦρό νυν ἀπόβλεπε.
<aristoph. clouds. 92> ὁρᾷς τὸ θύριον τοῦτο καὶ τᾠκίδιον;
<aristoph. clouds. 93> ὁρῶ. τί οὖν τοῦτ' ἐστὶν ἐτεὸν ὦ πάτερ;
<aristoph. clouds. 94> ψυχῶν σοφῶν τοῦτ' ἐστὶ φροντιστήριον.
<aristoph. clouds. 95> ἐνταῦθ' ἐνοικοῦς' ἄνδρες, οἳ τὸν οὐρανὸν
<aristoph. clouds. 96> λέγοντες ἀναπείθουσιν ὡς ἔστιν πνιγεύς,
<aristoph. clouds. 97> κἄστιν περὶ ἡμᾶς οὗτος, ἡμεῖς δ' ἄνθρακες.
<aristoph. clouds. 98> οὗτοι διδάσκους', ἀργύριον ἤν τις διδῷ,
<aristoph. clouds. 99> λέγοντα νικᾶν καὶ δίκαια κἄδικα.
<aristoph. clouds. 100> εἰσὶν δὲ τίνες;   οὐκ οἶδ' ἀκριβῶς τοὔνομα:
<aristoph. clouds. 101> μεριμνοφροντισταὶ καλοί τε κἀγαθοί.
<aristoph. clouds. 102> αἰβοῖ πονηροί γ', οἶδα. τοὺς ἀλαζόνας
<aristoph. clouds. 103> τοὺς ὠχριῶντας τοὺς ἀνυποδήτους λέγεις,
<aristoph. clouds. 104> ὧν ὁ κακοδαίμων Σωκράτης καὶ Χαιρεφῶν.
<aristoph. clouds. 105> ἢ ἢ σιώπα: μηδὲν εἴπῃς νήπιον.
<aristoph. clouds. 106> ἀλλ' εἴ τι κήδει τῶν πατρῴων ἀλφίτων,
<aristoph. clouds. 107> τούτων γενοῦ μοι σχασάμενος τὴν ἱππικήν.
<aristoph. clouds. 108> οὐκ ἂν μὰ τὸν Διόνυσον, εἰ δοίης γέ μοι
<aristoph. clouds. 109> τοὺς φασιανοὺς οὓς τρέφει Λεωγόρας.
<aristoph. clouds. 110> ἴθ' ἀντιβολῶ ς' ὦ φίλτατ' ἀνθρώπων ἐμοὶ
<aristoph. clouds. 111> ἐλθὼν διδάσκου.   καὶ τί σοι μαθήσομαι;
<aristoph. clouds. 112> εἶναι παρ' αὐτοῖς φασιν ἄμφω τὼ λόγω,
<aristoph. clouds. 113> τὸν κρείττον', ὅστις ἐστί, καὶ τὸν ἥττονα.
<aristoph. clouds. 114> τούτοιν τὸν ἕτερον τοῖν λόγοιν, τὸν ἥττονα,
<aristoph. clouds. 115> νικᾶν λέγοντά φασι τἀδικώτερα.
<aristoph. clouds. 116> ἢν οὖν μάθῃς μοι τὸν ἄδικον τοῦτον λόγον,
<aristoph. clouds. 117> ἃ νῦν ὀφείλω διὰ σέ, τούτων τῶν χρεῶν
<aristoph. clouds. 118> οὐκ ἂν ἀποδοίην οὐδ' ἂν ὀβολὸν οὐδενί.
<aristoph. clouds. 119> οὐκ ἂν πιθοίμην: οὐ γὰρ ἂν τλαίην ἰδεῖν
<aristoph. clouds. 120> τοὺς ἱππέας τὸ χρῶμα διακεκναισμένος.
<aristoph. clouds. 121> οὐκ ἄρα μὰ τὴν Δήμητρα τῶν γ' ἐμῶν ἔδει,
<aristoph. clouds. 122> οὔτ' αὐτὸς οὔθ' ὁ ζύγιος οὔθ' ὁ σαμφόρας:
<aristoph. clouds. 123> ἀλλ' ἐξελῶ ς' ἐς κόρακας ἐκ τῆς οἰκίας.
<aristoph. clouds. 124> ἀλλ' οὐ περιόψεταί μ' ὁ θεῖος Μεγακλέης
<aristoph. clouds. 125> ἄνιππον. ἀλλ' εἴσειμι, σοῦ δ' οὐ φροντιῶ.
<aristoph. clouds. 126> ἀλλ' οὐδ' ἐγὼ μέντοι πεσών γε κείσομαι,
<aristoph. clouds. 127> ἀλλ' εὐξάμενος τοῖσιν θεοῖς διδάξομαι
<aristoph. clouds. 128> αὐτὸς βαδίζων ἐς τὸ φροντιστήριον.
<aristoph. clouds. 129> πῶς οὖν γέρων ὢν κἀπιλήσμων καὶ βραδὺς
<aristoph. clouds. 130> λόγων ἀκριβῶν σχινδαλάμους μαθήσομαι;
<aristoph. clouds. 131> ἰτητέον. τί ταῦτ' ἔχων στραγγεύομαι,
<aristoph. clouds. 132> ἀλλ' οὐχὶ κόπτω τὴν θύραν; παῖ παιδίον.
<aristoph. clouds. 133> βάλλ' ἐς κόρακας: τίς ἐσθ' ὁ κόψας τὴν θύραν;
<aristoph. clouds. 134> Φείδωνος υἱὸς Στρεψιάδης Κικυννόθεν.
<aristoph. clouds. 135> ἀμαθής γε νὴ Δί' ὅστις οὑτωσὶ σφόδρα
<aristoph. clouds. 136> ἀπεριμερίμνως τὴν θύραν λελάκτικας
<aristoph. clouds. 137> καὶ φροντίδ' ἐξήμβλωκας ἐξηυρημένην.
<aristoph. clouds. 138> σύγγνωθί μοι: τηλοῦ γὰρ οἰκῶ τῶν ἀγρῶν.
<aristoph. clouds. 139> ἀλλ' εἰπέ μοι τὸ πρᾶγμα τοὐξημβλωμένον.
<aristoph. clouds. 140> ἀλλ' οὐ θέμις πλὴν τοῖς μαθηταῖσιν λέγειν.
<aristoph. clouds. 141> λέγε νυν ἐμοὶ θαρρῶν: ἐγὼ γὰρ οὑτοσὶ
<aristoph. clouds. 142> ἥκω μαθητὴς ἐς τὸ φροντιστήριον.
<aristoph. clouds. 143> λέξω. νομίσαι δὲ ταῦτα χρὴ μυστήρια.
<aristoph. clouds. 144> ἀνήρετ' ἄρτι Χαιρεφῶντα Σωκράτης
<aristoph. clouds. 145> ψύλλαν ὁπόσους ἅλλοιτο τοὺς αὑτῆς πόδας:
<aristoph. clouds. 146> δακοῦσα γὰρ τοῦ Χαιρεφῶντος τὴν ὀφρῦν
<aristoph. clouds. 147> ἐπὶ τὴν κεφαλὴν τὴν Σωκράτους ἀφήλατο.
<aristoph. clouds. 148> πῶς δῆτα διεμέτρησε;   δεξιώτατα.
<aristoph. clouds. 149> κηρὸν διατήξας, εἶτα τὴν ψύλλαν λαβὼν
<aristoph. clouds. 150> ἐνέβαψεν ἐς τὸν κηρὸν αὐτῆς τὼ πόδε,
<aristoph. clouds. 151> κᾆτα ψυχείσῃ περιέφυσαν Περσικαί.
<aristoph. clouds. 152> ταύτας ὑπολύσας ἀνεμέτρει τὸ χωρίον.
<aristoph. clouds. 153> ὦ Ζεῦ βασιλεῦ τῆς λεπτότητος τῶν φρενῶν.
<aristoph. clouds. 154> τί δῆτ' ἂν ἕτερον εἰ πύθοιο Σωκράτους
<aristoph. clouds. 155> φρόντισμα;   ποῖον; ἀντιβολῶ κάτειπέ μοι.
<aristoph. clouds. 156> ἀνήρετ' αὐτὸν Χαιρεφῶν ὁ Σφήττιος
<aristoph. clouds. 157> ὁπότερα τὴν γνώμην ἔχοι, τὰς ἐμπίδας
<aristoph. clouds. 158> κατὰ τὸ στόμ' ᾄδειν ἢ κατὰ τοὐρροπύγιον.
<aristoph. clouds. 159> τί δῆτ' ἐκεῖνος εἶπε περὶ τῆς ἐμπίδος;
<aristoph. clouds. 160> ἔφασκεν εἶναι τοὔντερον τῆς ἐμπίδος
<aristoph. clouds. 161> στενόν: διὰ λεπτοῦ δ' ὄντος αὐτοῦ τὴν πνοὴν
<aristoph. clouds. 162> βίᾳ βαδίζειν εὐθὺ τοὐρροπυγίου:
<aristoph. clouds. 163> ἔπειτα κοῖλον πρὸς στενῷ προσκείμενον
<aristoph. clouds. 164> τὸν πρωκτὸν ἠχεῖν ὑπὸ βίας τοῦ πνεύματος.
<aristoph. clouds. 165> σάλπιγξ ὁ πρωκτός ἐστιν ἄρα τῶν ἐμπίδων.
<aristoph. clouds. 166> ὦ τρισμακάριος τοῦ διεντερεύματος.
<aristoph. clouds. 167> ἦ ῥᾳδίως φεύγων ἂν ἀποφύγοι δίκην
<aristoph. clouds. 168> ὅστις δίοιδε τοὔντερον τῆς ἐμπίδος.
<aristoph. clouds. 169> πρώην δέ γε γνώμην μεγάλην ἀφῃρέθη
<aristoph. clouds. 170> ὑπ' ἀσκαλαβώτου.   τίνα τρόπον; κάτειπέ μοι.
<aristoph. clouds. 171> ζητοῦντος αὐτοῦ τῆς σελήνης τὰς ὁδοὺς
<aristoph. clouds. 172> καὶ τὰς περιφορὰς εἶτ' ἄνω κεχηνότος
<aristoph. clouds. 173> ἀπὸ τῆς ὀροφῆς νύκτωρ γαλεώτης κατέχεσεν.
<aristoph. clouds. 174> ἥσθην γαλεώτῃ καταχέσαντι Σωκράτους.
<aristoph. clouds. 175> ἐχθὲς δέ γ' ἡμῖν δεῖπνον οὐκ ἦν ἑσπέρας.
<aristoph. clouds. 176> εἶεν: τί οὖν πρὸς τἄλφιτ' ἐπαλαμήσατο;
<aristoph. clouds. 177> κατὰ τῆς τραπέζης καταπάσας λεπτὴν τέφραν
<aristoph. clouds. 178> κάμψας ὀβελίσκον εἶτα διαβήτην λαβὼν
<aristoph. clouds. 179> ἐκ τῆς παλαίστρας θοἰμάτιον ὑφείλετο.
<aristoph. clouds. 180> τί δῆτ' ἐκεῖνον τὸν Θαλῆν θαυμάζομεν;
<aristoph. clouds. 181> ἄνοιγ' ἄνοιγ' ἀνύσας τὸ φροντιστήριον,
<aristoph. clouds. 182> καὶ δεῖξον ὡς τάχιστά μοι τὸν Σωκράτη.
<aristoph. clouds. 183> μαθητιῶ γάρ: ἀλλ' ἄνοιγε τὴν θύραν.
<aristoph. clouds. 184> ὦ ̔Ηράκλεις ταυτὶ ποδαπὰ τὰ θηρία;
<aristoph. clouds. 185> τί ἐθαύμασας; τῷ σοι δοκοῦσιν εἰκέναι;
<aristoph. clouds. 186> τοῖς ἐκ Πύλου ληφθεῖσι τοῖς Λακωνικοῖς.
<aristoph. clouds. 187> ἀτὰρ τί ποτ' ἐς τὴν γῆν βλέπουσιν οὑτοιί;
<aristoph. clouds. 188> ζητοῦσιν οὗτοι τὰ κατὰ γῆς.   βολβοὺς ἄρα
<aristoph. clouds. 189> ζητοῦσι. μή νυν τουτογὶ φροντίζετε:
<aristoph. clouds. 190> ἐγὼ γὰρ οἶδ' ἵν' εἰσὶ μεγάλοι καὶ καλοί.
<aristoph. clouds. 191> τί γὰρ οἵδε δρῶσιν οἱ σφόδρ' ἐγκεκυφότες;
<aristoph. clouds. 192> οὗτοι δ' ἐρεβοδιφῶσιν ὑπὸ τὸν Τάρταρον.
<aristoph. clouds. 193> τί δῆθ' ὁ πρωκτὸς ἐς τὸν οὐρανὸν βλέπει;
<aristoph. clouds. 194> αὐτὸς καθ' αὑτὸν ἀστρονομεῖν διδάσκεται.
<aristoph. clouds. 195> ἀλλ' εἴσιθ', ἵνα μὴ 'κεῖνος ὑμῖν ἐπιτύχῃ.
<aristoph. clouds. 196> μήπω γε μήπω γ': ἀλλ' ἐπιμεινάντων, ἵνα
<aristoph. clouds. 197> αὐτοῖσι κοινώσω τι πραγμάτιον ἐμόν.
<aristoph. clouds. 198> ἀλλ' οὐχ οἷόν τ' αὐτοῖσι πρὸς τὸν ἀέρα
<aristoph. clouds. 199> ἔξω διατρίβειν πολὺν ἄγαν ἐστὶν χρόνον.
<aristoph. clouds. 200> πρὸς τῶν θεῶν τί γὰρ τάδ' ἐστίν; εἰπέ μοι.
<aristoph. clouds. 201> ἀστρονομία μὲν αὑτηί.   τουτὶ δὲ τί;
<aristoph. clouds. 202> γεωμετρία.   τοῦτ' οὖν τί ἐστι χρήσιμον;
<aristoph. clouds. 203> γῆν ἀναμετρῆσαι.   πότερα τὴν κληρουχικήν;
<aristoph. clouds. 204> οὔκ, ἀλλὰ τὴν σύμπασαν.   ἀστεῖον λέγεις.
<aristoph. clouds. 205> τὸ γὰρ σόφισμα δημοτικὸν καὶ χρήσιμον.
<aristoph. clouds. 206> αὕτη δέ σοι γῆς περίοδος πάσης. ὁρᾷς;
<aristoph. clouds. 207> αἵδε μὲν ̓Αθῆναι.   τί σὺ λέγεις; οὐ πείθομαι,
<aristoph. clouds. 208> ἐπεὶ δικαστὰς οὐχ ὁρῶ καθημένους.
<aristoph. clouds. 209> ὡς τοῦτ' ἀληθῶς ̓Αττικὸν τὸ χωρίον.
<aristoph. clouds. 210> καὶ ποῦ Κικυννῆς εἰσὶν οὑμοὶ δημόται;
<aristoph. clouds. 211> ἐνταῦθ' ἔνεισιν. ἡ δέ γ' Εὔβοἰ, ὡς ὁρᾷς,
<aristoph. clouds. 212> ἡδὶ παρατέταται μακρὰ πόρρω πάνυ.
<aristoph. clouds. 213> οἶδ': ὑπὸ γὰρ ἡμῶν παρετάθη καὶ Περικλέους.
<aristoph. clouds. 214> ἀλλ' ἡ Λακεδαίμων ποῦ 'σθ';   ὅπου 'στίν; αὑτηί.
<aristoph. clouds. 215> ὡς ἐγγὺς ἡμῶν. τοῦτο πάνυ φροντίζετε,
<aristoph. clouds. 216> ταύτην ἀφ' ἡμῶν ἀπαγαγεῖν πόρρω πάνυ.
<aristoph. clouds. 217> ἀλλ' οὐχ οἷόν τε.   νὴ Δί' οἰμώξεσθ' ἄρα.
<aristoph. clouds. 218> φέρε τίς γὰρ οὗτος οὑπὶ τῆς κρεμάθρας ἀνήρ;
<aristoph. clouds. 219> αὐτός.   τίς αὐτός;   Σωκράτης.   ὦ Σώκρατες.
<aristoph. clouds. 220> ἴθ' οὗτος, ἀναβόησον αὐτόν μοι μέγα.
<aristoph. clouds. 220> αὐτὸς μὲν οὖν σὺ κάλεσον: οὐ γάρ μοι σχολή.
<aristoph. clouds. 221> ὦ Σώκρατες,
<aristoph. clouds. 222> ὦ Σωκρατίδιον.   τί με καλεῖς ὦφήμερε;
<aristoph. clouds. 223> πρῶτον μὲν ὅ τι δρᾷς ἀντιβολῶ κάτειπέ μοι.
<aristoph. clouds. 225> ἀεροβατῶ καὶ περιφρονῶ τὸν ἥλιον.
<aristoph. clouds. 226> ἔπειτ' ἀπὸ ταρροῦ τοὺς θεοὺς ὑπερφρονεῖς,
<aristoph. clouds. 227> ἀλλ' οὐκ ἀπὸ τῆς γῆς, εἴπερ;   οὐ γὰρ ἄν ποτε
<aristoph. clouds. 228> ἐξηῦρον ὀρθῶς τὰ μετέωρα πράγματα,
<aristoph. clouds. 229> εἰ μὴ κρεμάσας τὸ νόημα καὶ τὴν φροντίδα
<aristoph. clouds. 230> λεπτὴν καταμείξας ἐς τὸν ὅμοιον ἀέρα.
<aristoph. clouds. 231> εἰ δ' ὢν χαμαὶ τἄνω κάτωθεν ἐσκόπουν,
<aristoph. clouds. 232> οὐκ ἄν ποθ' ηὗρον: οὐ γὰρ ἀλλ' ἡ γῆ βίᾳ
<aristoph. clouds. 233> ἕλκει πρὸς αὑτὴν τὴν ἰκμάδα τῆς φροντίδος.
<aristoph. clouds. 234> πάσχει δὲ ταὐτὸ τοῦτο καὶ τὰ κάρδαμα.
<aristoph. clouds. 235> τί φῄς;
<aristoph. clouds. 236> ἡ φροντὶς ἕλκει τὴν ἰκμάδ' ἐς τὰ κάρδαμα;
<aristoph. clouds. 237> ἴθι νυν κατάβηθ' ὦ Σωκρατίδιον ὡς ἐμέ,
<aristoph. clouds. 238> ἵνα με διδάξῃς ὧνπερ οὕνεκ' ἐλήλυθα.
<aristoph. clouds. 239> ἦλθες δὲ κατὰ τί;   βουλόμενος μαθεῖν λέγειν.
<aristoph. clouds. 240> ὑπὸ γὰρ τόκων χρήστων τε δυσκολωτάτων
<aristoph. clouds. 241> ἄγομαι φέρομαι, τὰ χρήματ' ἐνεχυράζομαι.
<aristoph. clouds. 242> πόθεν δ' ὑπόχρεως σαυτὸν ἔλαθες γενόμενος;
<aristoph. clouds. 243> νόσος μ' ἐπέτριψεν ἱππικὴ δεινὴ φαγεῖν.
<aristoph. clouds. 244> ἀλλά με δίδαξον τὸν ἕτερον τοῖν σοῖν λόγοιν,
<aristoph. clouds. 245> τὸν μηδὲν ἀποδιδόντα. μισθὸν δ' ὅντιν' ἂν
<aristoph. clouds. 246> πράττῃ μ' ὀμοῦμαί σοι καταθήσειν τοὺς θεούς.
<aristoph. clouds. 247> ποίους θεοὺς ὀμεῖ σύ; πρῶτον γὰρ θεοὶ
<aristoph. clouds. 248> ἡμῖν νόμισμ' οὐκ ἔστι.   τῷ γὰρ ὄμνυτ'; ἢ
<aristoph. clouds. 249> σιδαρέοισιν ὥσπερ ἐν Βυζαντίῳ;
<aristoph. clouds. 250> βούλει τὰ θεῖα πράγματ' εἰδέναι σαφῶς
<aristoph. clouds. 251> ἅττ' ἐστὶν ὀρθῶς;   νὴ Δί' εἴπερ ἔστι γε.
<aristoph. clouds. 252> καὶ ξυγγενέσθαι ταῖς Νεφέλαισιν ἐς λόγους,
<aristoph. clouds. 253> ταῖς ἡμετέραισι δαίμοσιν;   μάλιστά γε.
<aristoph. clouds. 254> κάθιζε τοίνυν ἐπὶ τὸν ἱερὸν σκίμποδα.
<aristoph. clouds. 255> ἰδοὺ κάθημαι.   τουτονὶ τοίνυν λαβὲ
<aristoph. clouds. 256> τὸν στέφανον.   ἐπὶ τί στέφανον; οἴμοι Σώκρατες
<aristoph. clouds. 257> ὥσπερ με τὸν ̓Αθάμανθ' ὅπως μὴ θύσετε.
<aristoph. clouds. 258> οὔκ, ἀλλὰ ταῦτα πάντα τοὺς τελουμένους
<aristoph. clouds. 259> ἡμεῖς ποιοῦμεν.   εἶτα δὴ τί κερδανῶ;
<aristoph. clouds. 260> λέγειν γενήσει τρῖμμα κρόταλον παιπάλη.
<aristoph. clouds. 261> ἀλλ' ἔχ' ἀτρεμί.     μὰ τὸν Δί' οὐ ψεύσει γέ με:
<aristoph. clouds. 262> καταπαττόμενος γὰρ παιπάλη γενήσομαι.
<aristoph. clouds. 263> εὐφημεῖν χρὴ τὸν πρεσβύτην καὶ τῆς εὐχῆς ἐπακούειν.
<aristoph. clouds. 264> ὦ δέσποτ' ἄναξ ἀμέτρητ' ̓Αήρ, ὃς ἔχεις τὴν γῆν μετέωρον,
<aristoph. clouds. 265> λαμπρός τ' Αἰθὴρ σεμναί τε θεαὶ Νεφέλαι βροντησικέραυνοι,
<aristoph. clouds. 266> ἄρθητε φάνητ' ὦ δέσποιναι τῷ φροντιστῇ μετέωροι.
<aristoph. clouds. 267> μήπω μήπω γε πρὶν ἂν τουτὶ πτύξωμαι, μὴ καταβρεχθῶ.
<aristoph. clouds. 268> τὸ δὲ μηδὲ κυνῆν οἴκοθεν ἐλθεῖν ἐμὲ τὸν κακοδαίμον' ἔχοντα.
<aristoph. clouds. 269> ἔλθετε δῆτ' ὦ πολυτίμητοι Νεφέλαι τῷδ' εἰς ἐπίδειξιν:
<aristoph. clouds. 270> εἴτ' ἐπ' ̓Ολύμπου κορυφαῖς ἱεραῖς χιονοβλήτοισι κάθησθε,
<aristoph. clouds. 271> εἴτ' ̓Ωκεανοῦ πατρὸς ἐν κήποις ἱερὸν χορὸν ἵστατε Νύμφαις,
<aristoph. clouds. 272> εἴτ' ἄρα Νείλου προχοαῖς ὑδάτων χρυσέαις ἀρύτεσθε πρόχοισιν,
<aristoph. clouds. 273> ἢ Μαιῶτιν λίμνην ἔχετ' ἢ σκόπελον νιφόεντα Μίμαντος:
<aristoph. clouds. 274> ὑπακούσατε δεξάμεναι θυσίαν καὶ τοῖς ἱεροῖσι χαρεῖσαι.
<aristoph. clouds. 275> ἀέναοι Νεφέλαι
<aristoph. clouds. 276> ἀρθῶμεν φανεραὶ δροσερὰν φύσιν εὐάγητον,
<aristoph. clouds. 277> πατρὸς ἀπ' ̓Ωκεανοῦ βαρυαχέος
<aristoph. clouds. 278> ὑψηλῶν ὀρέων κορυφὰς ἐπὶ
<aristoph. clouds. 280> δενδροκόμους, ἵνα
<aristoph. clouds. 281> τηλεφανεῖς σκοπιὰς ἀφορώμεθα,
<aristoph. clouds. 282> καρπούς τ' ἀρδομέναν ἱερὰν χθόνα,
<aristoph. clouds. 283> καὶ ποταμῶν ζαθέων κελαδήματα,
<aristoph. clouds. 284> καὶ πόντον κελάδοντα βαρύβρομον:
<aristoph. clouds. 285> ὄμμα γὰρ αἰθέρος ἀκάματον σελαγεῖται
<aristoph. clouds. 286> μαρμαρέαις ἐν αὐγαῖς.
<aristoph. clouds. 287> ἀλλ' ἀποσεισάμεναι νέφος ὄμβριον
<aristoph. clouds. 288> ἀθανάτας ἰδέας ἐπιδώμεθα
<aristoph. clouds. 290> τηλεσκόπῳ ὄμματι γαῖαν.
<aristoph. clouds. 291> ὦ μέγα σεμναὶ Νεφέλαι φανερῶς ἠκούσατέ μου καλέσαντος.
<aristoph. clouds. 292> ᾔσθου φωνῆς ἅμα καὶ βροντῆς μυκησαμένης θεοσέπτου;
<aristoph. clouds. 293> καὶ σέβομαί γ' ὦ πολυτίμητοι καὶ βούλομαι ἀνταποπαρδεῖν
<aristoph. clouds. 294> πρὸς τὰς βροντάς: οὕτως αὐτὰς τετρεμαίνω καὶ πεφόβημαι:
<aristoph. clouds. 295> κεἰ θέμις ἐστίν, νυνί γ' ἤδη, κεἰ μὴ θέμις ἐστί, χεσείω.
<aristoph. clouds. 296> οὐ μὴ σκώψει μηδὲ ποιήσεις ἅπερ οἱ τρυγοδαίμονες οὗτοι,
<aristoph. clouds. 297> ἀλλ' εὐφήμει: μέγα γάρ τι θεῶν κινεῖται σμῆνος ἀοιδαῖς.
<aristoph. clouds. 298> παρθένοι ὀμβροφόροι
<aristoph. clouds. 300> ἔλθωμεν λιπαρὰν χθόνα Παλλάδος, εὔανδρον γᾶν
<aristoph. clouds. 301> Κέκροπος ὀψόμεναι πολυήρατον:
<aristoph. clouds. 302> οὗ σέβας ἀρρήτων ἱερῶν, ἵνα
<aristoph. clouds. 303> μυστοδόκος δόμος
<aristoph. clouds. 304> ἐν τελεταῖς ἁγίαις ἀναδείκνυται,
<aristoph. clouds. 305> οὐρανίοις τε θεοῖς δωρήματα,
<aristoph. clouds. 306> ναοί θ' ὑψερεφεῖς καὶ ἀγάλματα,
<aristoph. clouds. 307> καὶ πρόσοδοι μακάρων ἱερώταται,
<aristoph. clouds. 308> εὐστέφανοί τε θεῶν θυσίαι θαλίαι τε,
<aristoph. clouds. 310> παντοδαπαῖς ἐν ὥραις,
<aristoph. clouds. 311> ἦρί τ' ἐπερχομένῳ Βρομία χάρις,
<aristoph. clouds. 312> εὐκελάδων τε χορῶν ἐρεθίσματα,
<aristoph. clouds. 313> καὶ μοῦσα βαρύβρομος αὐλῶν.
<aristoph. clouds. 314> πρὸς τοῦ Διὸς ἀντιβολῶ σε φράσον, τίνες εἴς' ὦ Σώκρατες αὗται
<aristoph. clouds. 315> αἱ φθεγξάμεναι τοῦτο τὸ σεμνόν; μῶν ἡρῷναί τινές εἰσιν;
<aristoph. clouds. 316> ἥκιστ' ἀλλ' οὐράνιαι Νεφέλαι μεγάλαι θεαὶ ἀνδράσιν ἀργοῖς:
<aristoph. clouds. 317> αἵπερ γνώμην καὶ διάλεξιν καὶ νοῦν ἡμῖν παρέχουσιν
<aristoph. clouds. 318> καὶ τερατείαν καὶ περίλεξιν καὶ κροῦσιν καὶ κατάληψιν.
<aristoph. clouds. 319> ταῦτ' ἄρ' ἀκούσας' αὐτῶν τὸ φθέγμ' ἡ ψυχή μου πεπότηται,
<aristoph. clouds. 320> καὶ λεπτολογεῖν ἤδη ζητεῖ καὶ περὶ καπνοῦ στενολεσχεῖν,
<aristoph. clouds. 321> καὶ γνωμιδίῳ γνώμην νύξας' ἑτέρῳ λόγῳ ἀντιλογῆσαι:
<aristoph. clouds. 322> ὥστ' εἴ πως ἔστιν ἰδεῖν αὐτὰς ἤδη φανερῶς ἐπιθυμῶ.
<aristoph. clouds. 323> βλέπε νυν δευρὶ πρὸς τὴν Πάρνηθ': ἤδη γὰρ ὁρῶ κατιούσας
<aristoph. clouds. 324> ἡσυχῇ αὐτάς.  φέρε ποῦ; δεῖξον.  χωροῦς' αὗται πάνυ πολλαὶ
<aristoph. clouds. 325> διὰ τῶν κοίλων καὶ τῶν δασέων, αὗται πλάγιαι.  τί τὸ χρῆμα;
<aristoph. clouds. 326> ὡς οὐ καθορῶ.  παρὰ τὴν εἴσοδον.  ἤδη νυνὶ μόλις οὕτως.
<aristoph. clouds. 327> νῦν γέ τοι ἤδη καθορᾷς αὐτάς, εἰ μὴ λημᾷς κολοκύνταις.
<aristoph. clouds. 328> νὴ Δί' ἔγωγ', ὦ πολυτίμητοι: πάντα γὰρ ἤδη κατέχουσιν.
<aristoph. clouds. 329> ταύτας μέντοι σὺ θεὰς οὔσας οὐκ ᾔδησθ' οὐδ' ἐνόμιζες;
<aristoph. clouds. 330> μὰ Δί' ἀλλ' ὁμίχλην καὶ δρόσον αὐτὰς ἡγούμην καὶ καπνὸν εἶναι.
<aristoph. clouds. 331> οὐ γὰρ μὰ Δί' οἶσθ' ὁτιὴ πλείστους αὗται βόσκουσι σοφιστάς,
<aristoph. clouds. 332> Θουριομάντεις ἰατροτέχνας σφραγιδονυχαργοκομήτας,
<aristoph. clouds. 333> κυκλίων τε χορῶν ᾀσματοκάμπτας ἄνδρας μετεωροφένακας,
<aristoph. clouds. 334> οὐδὲν δρῶντας βόσκους' ἀργούς, ὅτι ταύτας μουσοποιοῦσιν.
<aristoph. clouds. 335> ταῦτ' ἄρ' ἐποίουν ὑγρᾶν Νεφελᾶν στρεπταιγλᾶν δάιον ὁρμάν,
<aristoph. clouds. 336> πλοκάμους θ' ἑκατογκεφάλα Τυφῶ πρημαινούσας τε θυέλλας,
<aristoph. clouds. 337> εἶτ' ἀερίας διεράς, γαμψοὺς οἰωνοὺς ἀερονηχεῖς,
<aristoph. clouds. 338> ὄμβρους θ' ὑδάτων δροσερᾶν Νεφελᾶν: εἶτ' ἀντ' αὐτῶν κατέπινον
<aristoph. clouds. 339> κεστρᾶν τεμάχη μεγαλᾶν ἀγαθᾶν κρέα τ' ὀρνίθεια κιχηλᾶν.
<aristoph. clouds. 340> διὰ μέντοι τάσδ' οὐχὶ δικαίως;  λέξον δή μοι, τί παθοῦσαι,
<aristoph. clouds. 341> εἴπερ νεφέλαι γ' εἰσὶν ἀληθῶς, θνηταῖς εἴξασι γυναιξίν;
<aristoph. clouds. 342> οὐ γὰρ ἐκεῖναί γ' εἰσὶ τοιαῦται.  φέρε ποῖαι γάρ τινές εἰσιν;
<aristoph. clouds. 343> οὐκ οἶδα σαφῶς: εἴξασιν γοῦν ἐρίοισιν πεπταμένοισιν,
<aristoph. clouds. 344> κοὐχὶ γυναιξὶν μὰ Δί' οὐδ' ὁτιοῦν: αὗται δὲ ῥῖνας ἔχουσιν.
<aristoph. clouds. 345> ἀπόκριναί νυν ἅττ' ἂν ἔρωμαι.  λέγε νυν ταχέως ὅ τι βούλει.
<aristoph. clouds. 346> ἤδη ποτ' ἀναβλέψας εἶδες νεφέλην κενταύρῳ ὁμοίαν,
<aristoph. clouds. 347> ἢ παρδάλει ἢ λύκῳ ἢ ταύρῳ;  νὴ Δί' ἔγωγ'. εἶτα τί τοῦτο;
<aristoph. clouds. 348> γίγνονται πάνθ' ὅ τι βούλονται: κᾆτ' ἢν μὲν ἴδωσι κομήτην
<aristoph. clouds. 349> ἄγριόν τινα τῶν λασίων τούτων, οἷόνπερ τὸν Ξενοφάντου,
<aristoph. clouds. 350> σκώπτουσαι τὴν μανίαν αὐτοῦ κενταύροις ᾔκασαν αὑτάς.
<aristoph. clouds. 351> τί γὰρ ἢν ἅρπαγα τῶν δημοσίων κατίδωσι Σίμωνα, τί δρῶσιν;
<aristoph. clouds. 352> ἀποφαίνουσαι τὴν φύσιν αὐτοῦ λύκοι ἐξαίφνης ἐγένοντο.
<aristoph. clouds. 353> ταῦτ' ἄρα ταῦτα Κλεώνυμον αὗται τὸν ῥίψασπιν χθὲς ἰδοῦσαι,
<aristoph. clouds. 354> ὅτι δειλότατον τοῦτον ἑώρων, ἔλαφοι διὰ τοῦτ' ἐγένοντο.
<aristoph. clouds. 355> καὶ νῦν γ' ὅτι Κλεισθένη εἶδον, ὁρᾷς, διὰ τοῦτ' ἐγένοντο γυναῖκες.
<aristoph. clouds. 356> χαίρετε τοίνυν ὦ δέσποιναι: καὶ νῦν, εἴπερ τινὶ κἄλλῳ,
<aristoph. clouds. 357> οὐρανομήκη ῥήξατε κἀμοὶ φωνήν, ὦ παμβασίλειαι.
<aristoph. clouds. 358> χαῖρ' ὦ πρεσβῦτα παλαιογενὲς θηρατὰ λόγων φιλομούσων,
<aristoph. clouds. 359> σύ τε λεπτοτάτων λήρων ἱερεῦ, φράζε πρὸς ἡμᾶς ὅ τι χρῄζεις:
<aristoph. clouds. 360> οὐ γὰρ ἂν ἄλλῳ γ' ὑπακούσαιμεν τῶν νῦν μετεωροσοφιστῶν
<aristoph. clouds. 361> πλὴν ἢ Προδίκῳ, τῷ μὲν σοφίας καὶ γνώμης οὕνεκα, σοὶ δέ,
<aristoph. clouds. 362> ὅτι βρενθύει τ' ἐν ταῖσιν ὁδοῖς καὶ τὠφθαλμὼ παραβάλλεις,
<aristoph. clouds. 363> κἀνυπόδητος κακὰ πόλλ' ἀνέχει κἀφ' ἡμῖν σεμνοπροσωπεῖς.
<aristoph. clouds. 364> ὦ γῆ τοῦ φθέγματος, ὡς ἱερὸν καὶ σεμνὸν καὶ τερατῶδες.
<aristoph. clouds. 365> αὗται γάρ τοι μόναι εἰσὶ θεαί, τἄλλα δὲ πάντ' ἐστὶ φλύαρος.
<aristoph. clouds. 366> ὁ Ζεὺς δ' ἡμῖν, φέρε πρὸς τῆς γῆς, οὑλύμπιος οὐ θεός ἐστιν;
<aristoph. clouds. 367> ποῖος Ζεύς; οὐ μὴ ληρήσεις: οὐδ' ἔστι Ζεύς.  τί λέγεις σύ;
<aristoph. clouds. 368> ἀλλὰ τίς ὕει; τουτὶ γὰρ ἔμοιγ' ἀπόφηναι πρῶτον ἁπάντων.
<aristoph. clouds. 369> αὗται δήπου: μεγάλοις δέ ς' ἐγὼ σημείοις αὐτὸ διδάξω.
<aristoph. clouds. 370> φέρε ποῦ γὰρ πώποτ' ἄνευ Νεφελῶν ὕοντ' ἤδη τεθέασαι;
<aristoph. clouds. 371> καίτοι χρῆν αἰθρίας ὕειν αὐτόν, ταύτας δ' ἀποδημεῖν.
<aristoph. clouds. 372> νὴ τὸν ̓Απόλλω τοῦτό γέ τοι δὴ τῷ νῦν λόγῳ εὖ προσέφυσας:
<aristoph. clouds. 373> καίτοι πρότερον τὸν Δί' ἀληθῶς ᾤμην διὰ κοσκίνου οὐρεῖν.
<aristoph. clouds. 374> ἀλλ' ὅστις ὁ βροντῶν ἐστι φράσον: τοῦτό με ποιεῖ τετρεμαίνειν.
<aristoph. clouds. 375> αὗται βροντῶσι κυλινδόμεναι.  τῷ τρόπῳ ὦ πάντα σὺ τολμῶν;
<aristoph. clouds. 376> ὅταν ἐμπλησθῶς' ὕδατος πολλοῦ κἀναγκασθῶσι φέρεσθαι,
<aristoph. clouds. 377> κατακρημνάμεναι πλήρεις ὄμβρου δι' ἀνάγκην, εἶτα βαρεῖαι
<aristoph. clouds. 378> εἰς ἀλλήλας ἐμπίπτουσαι ῥήγνυνται καὶ παταγοῦσιν.
<aristoph. clouds. 379> ὁ δ' ἀναγκάζων ἐστὶ τίς αὐτάς, οὐχ ὁ Ζεύς, ὥστε φέρεσθαι;
<aristoph. clouds. 380> ἥκιστ' ἀλλ' αἰθέριος Δῖνος.  Δῖνος; τουτί μ' ἐλελήθειν,
<aristoph. clouds. 381> ὁ Ζεὺς οὐκ ὤν, ἀλλ' ἀντ' αὐτοῦ Δῖνος νυνὶ βασιλεύων.
<aristoph. clouds. 382> ἀτὰρ οὐδέν πω περὶ τοῦ πατάγου καὶ τῆς βροντῆς μ' ἐδίδαξας.
<aristoph. clouds. 383> οὐκ ἤκουσάς μου τὰς Νεφέλας ὕδατος μεστὰς ὅτι φημὶ
<aristoph. clouds. 384> ἐμπιπτούσας εἰς ἀλλήλας παταγεῖν διὰ τὴν πυκνότητα;
<aristoph. clouds. 385> φέρε τουτὶ τῷ χρὴ πιστεύειν;  ἀπὸ σαυτοῦ 'γώ σε διδάξω.
<aristoph. clouds. 386> ἤδη ζωμοῦ Παναθηναίοις ἐμπλησθεὶς εἶτ' ἐταράχθης
<aristoph. clouds. 387> τὴν γαστέρα, καὶ κλόνος ἐξαίφνης αὐτὴν διεκορκορύγησεν;
<aristoph. clouds. 388> νὴ τὸν ̓Απόλλω καὶ δεινὰ ποιεῖ γ' εὐθύς μοι, καὶ τετάρακται
<aristoph. clouds. 389> χὤσπερ βροντὴ τὸ ζωμίδιον παταγεῖ καὶ δεινὰ κέκραγεν:
<aristoph. clouds. 390> ἀτρέμας πρῶτον παππὰξ παππάξ, κἄπειτ' ἐπάγει παπαπαππάξ,
<aristoph. clouds. 391> χὤταν χέζω, κομιδῇ βροντᾷ παπαπαππὰξ ὥσπερ ἐκεῖναι.
<aristoph. clouds. 392> σκέψαι τοίνυν ἀπὸ γαστριδίου τυννουτουὶ οἷα πέπορδας:
<aristoph. clouds. 393> τὸν δ' ̓Αέρα τόνδ' ὄντ' ἀπέραντον πῶς οὐκ εἰκὸς μέγα βροντᾶν;
<aristoph. clouds. 394> ταῦτ' ἄρα καὶ τὠνόματ' ἀλλήλοιν βροντὴ καὶ πορδὴ ὁμοίω.
<aristoph. clouds. 395> ἀλλ' ὁ κεραυνὸς πόθεν αὖ φέρεται λάμπων πυρί, τοῦτο δίδαξον,
<aristoph. clouds. 396> καὶ καταφρύγει βάλλων ἡμᾶς, τοὺς δὲ ζῶντας περιφλύει;
<aristoph. clouds. 397> τοῦτον γὰρ δὴ φανερῶς ὁ Ζεὺς ἵης' ἐπὶ τοὺς ἐπιόρκους.
<aristoph. clouds. 398> καὶ πῶς ὦ μῶρε σὺ καὶ Κρονίων ὄζων καὶ βεκκεσέληνε,
<aristoph. clouds. 399> εἴπερ βάλλει τοὺς ἐπιόρκους, δῆτ' οὐχὶ Σίμων' ἐνέπρησεν
<aristoph. clouds. 400> οὐδὲ Κλεώνυμον οὐδὲ Θέωρον; καίτοι σφόδρα γ' εἴς' ἐπίορκοι:
<aristoph. clouds. 401> ἀλλὰ τὸν αὑτοῦ γε νεὼν βάλλει καὶ Σούνιον ἄκρον ̓Αθηνέων
<aristoph. clouds. 402> καὶ τὰς δρῦς τὰς μεγάλας: τί μαθών; οὐ γὰρ δὴ δρῦς γ' ἐπιορκεῖ.
<aristoph. clouds. 403> οὐκ οἶδ': ἀτὰρ εὖ σὺ λέγειν φαίνει. τί γάρ ἐστιν δῆθ' ὁ κεραυνός;
<aristoph. clouds. 404> ὅταν ἐς ταύτας ἄνεμος ξηρὸς μετεωρισθεὶς κατακλῃσθῇ,
<aristoph. clouds. 405> ἔνδοθεν αὐτὰς ὥσπερ κύστιν φυσᾷ, κἄπειθ' ὑπ' ἀνάγκης
<aristoph. clouds. 406> ῥήξας αὐτὰς ἔξω φέρεται σοβαρὸς διὰ τὴν πυκνότητα,
<aristoph. clouds. 407> ὑπὸ τοῦ ῥοίβδου καὶ τῆς ῥύμης αὐτὸς ἑαυτὸν κατακάων.
<aristoph. clouds. 408> νὴ Δί' ἐγὼ γοῦν ἀτεχνῶς ἔπαθον τουτί ποτε Διασίοισιν
<aristoph. clouds. 409> ὀπτῶν γαστέρα τοῖς συγγενέσιν, κᾆτ' οὐκ ἔσχων ἀμελήσας:
<aristoph. clouds. 410> ἡ δ' ἄρ' ἐφυσᾶτ', εἶτ' ἐξαίφνης διαλακήσασα πρὸς αὐτὼ
<aristoph. clouds. 411> τὠφθαλμώ μου προσετίλησεν καὶ κατέκαυσεν τὸ πρόσωπον.
<aristoph. clouds. 412> ὦ τῆς μεγάλης ἐπιθυμήσας σοφίας ἄνθρωπε παρ' ἡμῶν,
<aristoph. clouds. 413> ὡς εὐδαίμων ἐν ̓Αθηναίοις καὶ τοῖς ̔́Ελλησι γενήσει,
<aristoph. clouds. 414> εἰ μνήμων εἶ καὶ φροντιστὴς καὶ τὸ ταλαίπωρον ἔνεστιν
<aristoph. clouds. 415> ἐν τῇ ψυχῇ, καὶ μὴ κάμνεις μήθ' ἑστὼς μήτε βαδίζων,
<aristoph. clouds. 416> μήτε ῥιγῶν ἄχθει λίαν μήτ' ἀριστᾶν ἐπιθυμεῖς,
<aristoph. clouds. 417> οἴνου τ' ἀπέχει καὶ γυμνασίων καὶ τῶν ἄλλων ἀνοήτων,
<aristoph. clouds. 418> καὶ βέλτιστον τοῦτο νομίζεις, ὅπερ εἰκὸς δεξιὸν ἄνδρα,
<aristoph. clouds. 419> νικᾶν πράττων καὶ βουλεύων καὶ τῇ γλώττῃ πολεμίζων.
<aristoph. clouds. 420> ἀλλ' οὕνεκά γε ψυχῆς στερρᾶς δυσκολοκοίτου τε μερίμνης
<aristoph. clouds. 421> καὶ φειδωλοῦ καὶ τρυσιβίου γαστρὸς καὶ θυμβρεπιδείπνου,
<aristoph. clouds. 422> ἀμέλει θαρρῶν οὕνεκα τούτων ἐπιχαλκεύειν παρέχοιμ' ἄν.
<aristoph. clouds. 423> ἄλλο τι δῆτ' οὖν νομιεῖς ἤδη θεὸν οὐδένα πλὴν ἅπερ ἡμεῖς,
<aristoph. clouds. 424> τὸ Χάος τουτὶ καὶ τὰς Νεφέλας καὶ τὴν γλῶτταν, τρία ταυτί;
<aristoph. clouds. 425> οὐδ' ἂν διαλεχθείην γ' ἀτεχνῶς τοῖς ἄλλοις οὐδ' ἂν ἀπαντῶν:
<aristoph. clouds. 426> οὐδ' ἂν θύσαιμ', οὐδ' ἂν σπείσαιμ', οὐδ' ἐπιθείην λιβανωτόν.
<aristoph. clouds. 427> λέγε νυν ἡμῖν ὅ τι σοι δρῶμεν θαρρῶν, ὡς οὐκ ἀτυχήσεις
<aristoph. clouds. 428> ἡμᾶς τιμῶν καὶ θαυμάζων καὶ ζητῶν δεξιὸς εἶναι.
<aristoph. clouds. 429> ὦ δέσποιναι δέομαι τοίνυν ὑμῶν τουτὶ πάνυ μικρόν,
<aristoph. clouds. 430> τῶν ̔Ελλήνων εἶναί με λέγειν ἑκατὸν σταδίοισιν ἄριστον.
<aristoph. clouds. 431> ἀλλ' ἔσται σοι τοῦτο παρ' ἡμῶν: ὥστε τὸ λοιπόν γ' ἀπὸ τουδὶ
<aristoph. clouds. 432> ἐν τῷ δήμῳ γνώμας οὐδεὶς νικήσει πλείονας ἢ σύ.
<aristoph. clouds. 433> μὴ 'μοί γε λέγειν γνώμας μεγάλας: οὐ γὰρ τούτων ἐπιθυμῶ,
<aristoph. clouds. 434> ἀλλ' ὅς' ἐμαυτῷ στρεψοδικῆσαι καὶ τοὺς χρήστας διολισθεῖν.
<aristoph. clouds. 435> τεύξει τοίνυν ὧν ἱμείρεις: οὐ γὰρ μεγάλων ἐπιθυμεῖς.
<aristoph. clouds. 436> ἀλλὰ σεαυτὸν θαρρῶν παράδος τοῖς ἡμετέροις προπόλοισιν.
<aristoph. clouds. 437> δράσω ταῦθ' ὑμῖν πιστεύσας: ἡ γὰρ ἀνάγκη με πιέζει
<aristoph. clouds. 438> διὰ τοὺς ἵππους τοὺς κοππατίας καὶ τὸν γάμον ὅς μ' ἐπέτριψεν.
<aristoph. clouds. 439> νῦν οὖν ἀτεχνῶς ὅ τι βούλονται
<aristoph. clouds. 440> τουτὶ τοὐμὸν σῶμ' αὐτοῖσιν
<aristoph. clouds. 441> παρέχω, τύπτειν πεινῆν διψῆν
<aristoph. clouds. 442> αὐχμεῖν ῥιγῶν ἀσκὸν δείρειν,
<aristoph. clouds. 443> εἴπερ τὰ χρέα διαφευξοῦμαι,
<aristoph. clouds. 444> τοῖς τ' ἀνθρώποις εἶναι δόξω
<aristoph. clouds. 445> θρασὺς εὔγλωττος τολμηρὸς ἴτης
<aristoph. clouds. 446> βδελυρὸς ψευδῶν συγκολλητὴς
<aristoph. clouds. 447> εὑρησιεπὴς περίτριμμα δικῶν
<aristoph. clouds. 448> κύρβις κρόταλον κίναδος τρύμη
<aristoph. clouds. 449> μάσθλης εἴρων γλοιὸς ἀλαζὼν
<aristoph. clouds. 450> κέντρων μιαρὸς στρόφις ἀργαλέος
<aristoph. clouds. 451> ματιολοιχός:
<aristoph. clouds. 452> ταῦτ' εἴ με καλοῦς' ἁπαντῶντες,
<aristoph. clouds. 453> δρώντων ἀτεχνῶς ὅ τι χρῄζουσιν,
<aristoph. clouds. 454> κεἰ βούλονται
<aristoph. clouds. 455> νὴ τὴν Δήμητρ' ἔκ μου χορδὴν
<aristoph. clouds. 456> τοῖς φροντισταῖς παραθέντων.
<aristoph. clouds. 457> λῆμα μὲν πάρεστι τῷδέ γ'
<aristoph. clouds. 458> οὐκ ἄτολμον ἀλλ' ἕτοιμον. ἴσθι δ' ὡς
<aristoph. clouds. 460> ταῦτα μαθὼν παρ' ἐμοῦ κλέος οὐρανόμηκες
<aristoph. clouds. 461> ἐν βροτοῖσιν ἕξεις.
<aristoph. clouds. 462> τί πείσομαι;
<aristoph. clouds. 463> τὸν πάντα χρόνον μετ' ἐμοῦ
<aristoph. clouds. 465> ζηλωτότατον βίον ἀνθρώπων διάξεις.
<aristoph. clouds. 466> ἆρά γε τοῦτ' ἄρ' ἐγώ ποτ'
<aristoph. clouds. 467> ὄψομαι;  ὥστε γέ σου πολλοὺς ἐπὶ ταῖσι θύραις ἀεὶ καθῆσθαι,
<aristoph. clouds. 470> βουλομένους ἀνακοινοῦσθαί τε καὶ ἐς λόγον ἐλθεῖν
<aristoph. clouds. 471> πράγματα κἀντιγραφὰς πολλῶν ταλάντων,
<aristoph. clouds. 475> ἄξια σῇ φρενὶ συμβουλευσομένους μετὰ σοῦ.
<aristoph. clouds. 476> ἀλλ' ἐγχείρει τὸν πρεσβύτην ὅ τι περ μέλλεις προδιδάσκειν,
<aristoph. clouds. 477> καὶ διακίνει τὸν νοῦν αὐτοῦ καὶ τῆς γνώμης ἀποπειρῶ.
<aristoph. clouds. 478> ἄγε δὴ κάτειπέ μοι σὺ τὸν σαυτοῦ τρόπον,
<aristoph. clouds. 479> ἵν' αὐτὸν εἰδὼς ὅστις ἐστὶ μηχανὰς
<aristoph. clouds. 480> ἤδη 'πὶ τούτοις πρὸς σὲ καινὰς προσφέρω.
<aristoph. clouds. 481> τί δέ; τειχομαχεῖν μοι διανοεῖ πρὸς τῶν θεῶν;
<aristoph. clouds. 482> οὔκ, ἀλλὰ βραχέα σου πυθέσθαι βούλομαι.
<aristoph. clouds. 483> ἦ μνημονικὸς εἶ;   δύο τρόπω νὴ τὸν Δία:
<aristoph. clouds. 484> ἢν μὲν γὰρ ὀφείληταί τί μοι, μνήμων πάνυ:
<aristoph. clouds. 485> ἐὰν δ' ὀφείλω, σχέτλιος, ἐπιλήσμων πάνυ.
<aristoph. clouds. 486> ἔνεστι δῆτα μανθάνειν ἐν τῇ φύσει;
<aristoph. clouds. 487> λέγειν μὲν οὐκ ἔνεστ', ἀποστερεῖν δ' ἔνι.
<aristoph. clouds. 488> πῶς οὖν δυνήσει μανθάνειν;   ἀμέλει καλῶς.
<aristoph. clouds. 489> ἄγε νυν ὅπως, ὅταν τι προβάλλω σοι σοφὸν
<aristoph. clouds. 490> περὶ τῶν μετεώρων, εὐθέως ὑφαρπάσει.
<aristoph. clouds. 491> τί δαί; κυνηδὸν τὴν σοφίαν σιτήσομαι;
<aristoph. clouds. 492> ἄνθρωπος ἀμαθὴς οὑτοσὶ καὶ βάρβαρος.
<aristoph. clouds. 493> δέδοικά ς' ὦ πρεσβῦτα μὴ πληγῶν δέει.
<aristoph. clouds. 494> φέρ' ἴδω τί δρᾷς, ἤν τίς σε τύπτῃ;   τύπτομαι,
<aristoph. clouds. 495> ἔπειτ' ἐπισχὼν ὀλίγον ἐπιμαρτύρομαι,
<aristoph. clouds. 496> εἶτ' αὖθις ἀκαρῆ διαλιπὼν δικάζομαι.
<aristoph. clouds. 497> ἴθι νυν κατάθου θοἰμάτιον.   ἠδίκηκά τι,
<aristoph. clouds. 498> οὔκ, ἀλλὰ γυμνοὺς εἰσιέναι νομίζεται.
<aristoph. clouds. 499> ἀλλ' οὐχὶ φωράσων ἔγωγ' εἰσέρχομαι.
<aristoph. clouds. 500> κατάθου. τί ληρεῖς;   εἰπὲ δή νύν μοι:   τὸ τί;
<aristoph. clouds. 501> ἢν ἐπιμελὴς ὦ καὶ προθύμως μανθάνω,
<aristoph. clouds. 502> τῷ τῶν μαθητῶν ἐμφερὴς γενήσομαι;
<aristoph. clouds. 503> οὐδὲν διοίσεις Χαιρεφῶντος τὴν φύσιν.
<aristoph. clouds. 504> οἴμοι κακοδαίμων ἡμιθνὴς γενήσομαι.
<aristoph. clouds. 505> οὐ μὴ λαλήσεις, ἀλλ' ἀκολουθήσεις ἐμοὶ
<aristoph. clouds. 506> ἀνύσας τι δευρὶ θᾶττον;   ἐς τὼ χεῖρέ νυν
<aristoph. clouds. 507> δός μοι μελιτοῦτταν πρότερον: ὡς δέδοικ' ἐγὼ
<aristoph. clouds. 508> εἴσω καταβαίνων ὥσπερ ἐς Τροφωνίου.
<aristoph. clouds. 509> χώρει: τί κυπτάζεις ἔχων περὶ τὴν θύραν;
<aristoph. clouds. 510> ἀλλ' ἴθι χαίρων τῆς ἀνδρείας
<aristoph. clouds. 511> οὕνεκα ταύτης.
<aristoph. clouds. 512> εὐτυχία γένοιτο τἀνθρώπῳ,
<aristoph. clouds. 513> ὅτι προήκων
<aristoph. clouds. 514> ἐς βαθὺ τῆς ἡλικίας
<aristoph. clouds. 515> νεωτέροις τὴν φύσιν αὑτοῦ
<aristoph. clouds. 516> πράγμασιν χρωτίζεται
<aristoph. clouds. 517> καὶ σοφίαν ἐπασκεῖ.
<aristoph. clouds. 518> ὦ θεώμενοι κατερῶ πρὸς ὑμᾶς ἐλευθέρως
<aristoph. clouds. 519> τἀληθῆ νὴ τὸν Διόνυσον τὸν ἐκθρέψαντά με.
<aristoph. clouds. 520> οὕτω νικήσαιμί τ' ἐγὼ καὶ νομιζοίμην σοφός,
<aristoph. clouds. 521> ὡς ὑμᾶς ἡγούμενος εἶναι θεατὰς δεξιοὺς
<aristoph. clouds. 522> καὶ ταύτην σοφώτατ' ἔχειν τῶν ἐμῶν κωμῳδιῶν,
<aristoph. clouds. 523> πρώτους ἠξίως' ἀναγεῦς' ὑμᾶς, ἣ παρέσχε μοι
<aristoph. clouds. 524> ἔργον πλεῖστον: εἶτ' ἀνεχώρουν ὑπ' ἀνδρῶν φορτικῶν
<aristoph. clouds. 525> ἡττηθεὶς οὐκ ἄξιος ὤν: ταῦτ' οὖν ὑμῖν μέμφομαι
<aristoph. clouds. 526> τοῖς σοφοῖς, ὧν οὕνεκ' ἐγὼ ταῦτ' ἐπραγματευόμην.
<aristoph. clouds. 527> ἀλλ' οὐδ' ὣς ὑμῶν ποθ' ἑκὼν προδώσω τοὺς δεξιούς.
<aristoph. clouds. 528> ἐξ ὅτου γὰρ ἐνθάδ' ὑπ' ἀνδρῶν, οἷς ἡδὺ καὶ λέγειν,
<aristoph. clouds. 529> ὁ σώφρων τε χὠ καταπύγων ἄριστ' ἠκουσάτην,
<aristoph. clouds. 530> κἀγώ, παρθένος γὰρ ἔτ' ἦν, κοὐκ ἐξῆν πώ μοι τεκεῖν,
<aristoph. clouds. 531> ἐξέθηκα, παῖς δ' ἑτέρα τις λαβοῦς' ἀνείλετο,
<aristoph. clouds. 532> ὑμεῖς δ' ἐξεθρέψατε γενναίως κἀπαιδεύσατε:
<aristoph. clouds. 533> ἐκ τούτου μοι πιστὰ παρ' ὑμῖν γνώμης ἔσθ' ὅρκια.
<aristoph. clouds. 534> νῦν οὖν ̓Ηλέκτραν κατ' ἐκείνην ἥδ' ἡ κωμῳδία
<aristoph. clouds. 535> ζητοῦς' ἦλθ', ἤν που 'πιτύχῃ θεαταῖς οὕτω σοφοῖς:
<aristoph. clouds. 536> γνώσεται γάρ, ἤνπερ ἴδῃ, τἀδελφοῦ τὸν βόστρυχον.
<aristoph. clouds. 537> ὡς δὲ σώφρων ἐστὶ φύσει σκέψασθ': ἥτις πρῶτα μὲν
<aristoph. clouds. 538> οὐδὲν ἦλθε ῥαψαμένη σκυτίον καθειμένον
<aristoph. clouds. 539> ἐρυθρὸν ἐξ ἄκρου παχύ, τοῖς παιδίοις ἵν' ᾖ γέλως:
<aristoph. clouds. 540> οὐδ' ἔσκωψε τοὺς φαλακρούς, οὐδὲ κόρδαχ' εἵλκυσεν,
<aristoph. clouds. 541> οὐδὲ πρεσβύτης ὁ λέγων τἄπη τῇ βακτηρίᾳ
<aristoph. clouds. 542> τύπτει τὸν παρόντ' ἀφανίζων πονηρὰ σκώμματα,
<aristoph. clouds. 543> οὐδ' εἰσῇξε δᾷδας ἔχους', οὐδ' ἰοὺ ἰοὺ βοᾷ,
<aristoph. clouds. 544> ἀλλ' αὑτῇ καὶ τοῖς ἔπεσιν πιστεύους' ἐλήλυθεν.
<aristoph. clouds. 545> κἀγὼ μὲν τοιοῦτος ἀνὴρ ὢν ποιητὴς οὐ κομῶ,
<aristoph. clouds. 546> οὐδ' ὑμᾶς ζητῶ 'ξαπατᾶν δὶς καὶ τρὶς ταὔτ' εἰσάγων,
<aristoph. clouds. 547> ἀλλ' ἀεὶ καινὰς ἰδέας ἐσφέρων σοφίζομαι,
<aristoph. clouds. 548> οὐδὲν ἀλλήλαισιν ὁμοίας καὶ πάσας δεξιάς:
<aristoph. clouds. 549> ὃς μέγιστον ὄντα Κλέων' ἔπαις' ἐς τὴν γαστέρα,
<aristoph. clouds. 550> κοὐκ ἐτόλμης' αὖθις ἐπεμπηδῆς' αὐτῷ κειμένῳ.
<aristoph. clouds. 551> οὗτοι δ', ὡς ἅπαξ παρέδωκεν λαβὴν ̔Υπέρβολος,
<aristoph. clouds. 552> τοῦτον δείλαιον κολετρῶς' ἀεὶ καὶ τὴν μητέρα.
<aristoph. clouds. 553> Εὔπολις μὲν τὸν Μαρικᾶν πρώτιστον παρείλκυσεν
<aristoph. clouds. 554> ἐκστρέψας τοὺς ἡμετέρους ̔Ιππέας κακὸς κακῶς,
<aristoph. clouds. 555> προσθεὶς αὐτῷ γραῦν μεθύσην τοῦ κόρδακος οὕνεχ', ἣν
<aristoph. clouds. 556> Φρύνιχος πάλαι πεποίηχ', ἣν τὸ κῆτος ἤσθιεν.
<aristoph. clouds. 557> εἶθ' ̔́Ερμιππος αὖθις ἐποίησεν εἰς ̔Υπέρβολον,
<aristoph. clouds. 558> ἄλλοι τ' ἤδη πάντες ἐρείδουσιν εἰς ̔Υπέρβολον,
<aristoph. clouds. 559> τὰς εἰκοὺς τῶν ἐγχέλεων τὰς ἐμὰς μιμούμενοι.
<aristoph. clouds. 560> ὅστις οὖν τούτοισι γελᾷ, τοῖς ἐμοῖς μὴ χαιρέτω:
<aristoph. clouds. 561> ἢν δ' ἐμοὶ καὶ τοῖσιν ἐμοῖς εὐφραίνησθ' εὑρήμασιν,
<aristoph. clouds. 562> ἐς τὰς ὥρας τὰς ἑτέρας εὖ φρονεῖν δοκήσετε.
<aristoph. clouds. 563> ὑψιμέδοντα μὲν θεῶν
<aristoph. clouds. 564> Ζῆνα τύραννον ἐς χορὸν
<aristoph. clouds. 565> πρῶτα μέγαν κικλήσκω:
<aristoph. clouds. 566> τόν τε μεγασθενῆ τριαίνης ταμίαν,
<aristoph. clouds. 567> γῆς τε καὶ ἁλμυρᾶς θαλάσσης ἄγριον μοχλευτήν:
<aristoph. clouds. 568> καὶ μεγαλώνυμον ἡμέτερον πατέρ'
<aristoph. clouds. 570> Αἰθέρα σεμνότατον βιοθρέμμονα πάντων:
<aristoph. clouds. 571> τόν θ' ἱππονώμαν, ὃς ὑπερλάμπροις
<aristoph. clouds. 572> ἀκτῖσιν κατέχει
<aristoph. clouds. 573> γῆς πέδον μέγας ἐν θεοῖς
<aristoph. clouds. 574> ἐν θνητοῖσί τε δαίμων.
<aristoph. clouds. 575> ὦ σοφώτατοι θεαταὶ δεῦρο τὸν νοῦν προσέχετε.
<aristoph. clouds. 576> ἠδικημέναι γὰρ ὑμῖν μεμφόμεσθ' ἐναντίον:
<aristoph. clouds. 577> πλεῖστα γὰρ θεῶν ἁπάντων ὠφελούσαις τὴν πόλιν,
<aristoph. clouds. 578> δαιμόνων ἡμῖν μόναις οὐ θύετ' οὐδὲ σπένδετε,
<aristoph. clouds. 579> αἵτινες τηροῦμεν ὑμᾶς. ἢν γὰρ ᾖ τις ἔξοδος
<aristoph. clouds. 580> μηδενὶ ξὺν νῷ, τότ' ἢ βροντῶμεν ἢ ψακάζομεν.
<aristoph. clouds. 581> εἶτα τὸν θεοῖσιν ἐχθρὸν βυρσοδέψην Παφλαγόνα
<aristoph. clouds. 582> ἡνίχ' ᾑρεῖσθε στρατηγόν, τὰς ὀφρῦς συνήγομεν
<aristoph. clouds. 583> κἀποιοῦμεν δεινά, βροντὴ δ' ἐρράγη δι' ἀστραπῆς:
<aristoph. clouds. 584> ἡ σελήνη δ' ἐξέλειπε τὰς ὁδούς, ὁ δ' ἥλιος
<aristoph. clouds. 585> τὴν θρυαλλίδ' εἰς ἑαυτὸν εὐθέως ξυνελκύσας
<aristoph. clouds. 586> οὐ φανεῖν ἔφασκεν ὑμῖν, εἰ στρατηγήσει Κλέων.
<aristoph. clouds. 587> ἀλλ' ὅμως εἵλεσθε τοῦτον. φασὶ γὰρ δυσβουλίαν
<aristoph. clouds. 588> τῇδε τῇ πόλει προσεῖναι, ταῦτα μέντοι τοὺς θεοὺς
<aristoph. clouds. 589> ἅττ' ἂν ὑμεῖς ἐξαμάρτητ' ἐπὶ τὸ βέλτιον τρέπειν.
<aristoph. clouds. 590> ὡς δὲ καὶ τοῦτο ξυνοίσει ῥᾳδίως διδάξομεν:
<aristoph. clouds. 591> ἢν Κλέωνα τὸν λάρον δώρων ἑλόντες καὶ κλοπῆς
<aristoph. clouds. 592> εἶτα φιμώσητε τούτου τῷ ξύλῳ τὸν αὐχένα,
<aristoph. clouds. 593> αὖθις ἐς τἀρχαῖον ὑμῖν, εἴ τι κἀξημάρτετε,
<aristoph. clouds. 594> ἐπὶ τὸ βέλτιον τὸ πρᾶγμα τῇ πόλει συνοίσεται.
<aristoph. clouds. 595> ἀμφί μοι αὖτε Φοῖβ' ἄναξ
<aristoph. clouds. 596> Δήλιε Κυνθίαν ἔχων
<aristoph. clouds. 597> ὑψικέρατα πέτραν,
<aristoph. clouds. 598> ἥ τ' ̓Εφέσου μάκαιρα πάγχρυσον ἔχεις
<aristoph. clouds. 600> οἶκον ἐν ᾧ κόραι σε Λυδῶν μεγάλως σέβουσιν,
<aristoph. clouds. 601> ἥ τ' ἐπιχώριος ἡμετέρα θεὸς
<aristoph. clouds. 602> αἰγίδος ἡνίοχος πολιοῦχος ̓Αθάνα,
<aristoph. clouds. 603> Παρνασσίαν θ' ὃς κατέχων
<aristoph. clouds. 604> πέτραν σὺν πεύκαις σελαγεῖ
<aristoph. clouds. 605> Βάκχαις Δελφίσιν ἐμπρέπων,
<aristoph. clouds. 606> κωμαστὴς Διόνυσος.
<aristoph. clouds. 607> ἡνίχ' ἡμεῖς δεῦρ' ἀφορμᾶσθαι παρεσκευάσμεθα,
<aristoph. clouds. 608> ἡ σελήνη συντυχοῦς' ἡμῖν ἐπέστειλεν φράσαι,
<aristoph. clouds. 609> πρῶτα μὲν χαίρειν ̓Αθηναίοισι καὶ τοῖς ξυμμάχοις:
<aristoph. clouds. 610> εἶτα θυμαίνειν ἔφασκε: δεινὰ γὰρ πεπονθέναι
<aristoph. clouds. 611> ὠφελοῦς' ὑμᾶς ἅπαντας οὐ λόγοις ἀλλ' ἐμφανῶς.
<aristoph. clouds. 612> πρῶτα μὲν τοῦ μηνὸς ἐς δᾷδ' οὐκ ἔλαττον ἢ δραχμήν,
<aristoph. clouds. 613> ὥστε καὶ λέγειν ἅπαντας ἐξιόντας ἑσπέρας,
<aristoph. clouds. 614> “μὴ πρίῃ παῖ δᾷδ', ἐπειδὴ φῶς σεληναίας καλόν.”
<aristoph. clouds. 615> ἄλλα τ' εὖ δρᾶν φησιν, ὑμᾶς δ' οὐκ ἄγειν τὰς ἡμέρας
<aristoph. clouds. 616> οὐδὲν ὀρθῶς, ἀλλ' ἄνω τε καὶ κάτω κυδοιδοπᾶν:
<aristoph. clouds. 617> ὥστ' ἀπειλεῖν φησιν αὐτῇ τοὺς θεοὺς ἑκάστοτε
<aristoph. clouds. 618> ἡνίκ' ἂν ψευσθῶσι δείπνου κἀπίωσιν οἴκαδε,
<aristoph. clouds. 619> τῆς ἑορτῆς μὴ τυχόντες κατὰ λόγον τῶν ἡμερῶν.
<aristoph. clouds. 620> κᾆθ' ὅταν θύειν δέῃ, στρεβλοῦτε καὶ δικάζετε:
<aristoph. clouds. 621> πολλάκις δ' ἡμῶν ἀγόντων τῶν θεῶν ἀπαστίαν,
<aristoph. clouds. 622> ἡνίκ' ἂν πενθῶμεν ἢ τὸν Μέμνον' ἢ Σαρπηδόνα,
<aristoph. clouds. 623> σπένδεθ' ὑμεῖς καὶ γελᾶτ': ἀνθ' ὧν λαχὼν ̔Υπέρβολος
<aristoph. clouds. 624> τῆτες ἱερομνημονεῖν, κἄπειθ' ὑφ' ἡμῶν τῶν θεῶν
<aristoph. clouds. 625> τὸν στέφανον ἀφῃρέθη: μᾶλλον γὰρ οὕτως εἴσεται
<aristoph. clouds. 626> κατὰ σελήνην ὡς ἄγειν χρὴ τοῦ βίου τὰς ἡμέρας.
<aristoph. clouds. 627> μὰ τὴν ̓Αναπνοὴν μὰ τὸ Χάος μὰ τὸν ̓Αέρα
<aristoph. clouds. 628> οὐκ εἶδον οὕτως ἄνδρ' ἄγροικον οὐδένα
<aristoph. clouds. 629> οὐδ' ἄπορον οὐδὲ σκαιὸν οὐδ' ἐπιλήσμονα:
<aristoph. clouds. 630> ὅστις σκαλαθυρμάτι' ἄττα μικρὰ μανθάνων
<aristoph. clouds. 631> ταῦτ' ἐπιλέλησται πρὶν μαθεῖν: ὅμως γε μὴν
<aristoph. clouds. 632> αὐτὸν καλῶ θύραζε δευρὶ πρὸς τὸ φῶς.
<aristoph. clouds. 633> ποῦ Στρεψιάδης; ἔξει τὸν ἀσκάντην λαβών;
<aristoph. clouds. 634> ἀλλ' οὐκ ἐῶσί μ' ἐξενεγκεῖν οἱ κόρεις.
<aristoph. clouds. 635> ἀνύσας τι κατάθου καὶ πρόσεχε τὸν νοῦν.   ἰδού.
<aristoph. clouds. 636> ἄγε δὴ τί βούλει πρῶτα νυνὶ μανθάνειν
<aristoph. clouds. 637> ὧν οὐκ ἐδιδάχθης πώποτ' οὐδέν; εἰπέ μοι.
<aristoph. clouds. 638> πότερα περὶ μέτρων ἢ περὶ ἐπῶν ἢ ῥυθμῶν;
<aristoph. clouds. 639> περὶ τῶν μέτρων ἔγωγ': ἔναγχος γάρ ποτε
<aristoph. clouds. 640> ὑπ' ἀλφιταμοιβοῦ παρεκόπην διχοινίκῳ.
<aristoph. clouds. 641> οὐ τοῦτ' ἐρωτῶ ς', ἀλλ' ὅ τι κάλλιστον μέτρον
<aristoph. clouds. 642> ἡγεῖ: πότερα τὸ τρίμετρον ἢ τὸ τετράμετρον;
<aristoph. clouds. 643> ἐγὼ μὲν οὐδὲν πρότερον ἡμιεκτέου.
<aristoph. clouds. 644> οὐδὲν λέγεις ὦνθρωπε.   περίδου νυν ἐμοί,
<aristoph. clouds. 645> εἰ μὴ τετράμετρόν ἐστιν ἡμιεκτέον.
<aristoph. clouds. 646> ἐς κόρακας, ὡς ἄγροικος εἶ καὶ δυσμαθής.
<aristoph. clouds. 647> ταχύ γ' ἂν δύναιο μανθάνειν περὶ ῥυθμῶν.
<aristoph. clouds. 648> τί δέ μ' ὠφελήσους' οἱ ῥυθμοὶ πρὸς τἄλφιτα;
<aristoph. clouds. 649> πρῶτον μὲν εἶναι κομψὸν ἐν συνουσίᾳ,
<aristoph. clouds. 650> ἐπαί̈ονθ' ὁποῖός ἐστι τῶν ῥυθμῶν
<aristoph. clouds. 651> κατ' ἐνόπλιον, χὠποῖος αὖ κατὰ δάκτυλον.
<aristoph. clouds. 652> κατὰ δάκτυλον; νὴ τὸν Δί', ἀλλ' οἶδ'.   εἰπὲ δή.
<aristoph. clouds. 653> τίς ἄλλος ἀντὶ τουτουὶ τοῦ δακτύλου;
<aristoph. clouds. 654> πρὸ τοῦ μέν, ἔτ' ἐμοῦ παιδὸς ὄντος, οὑτοσί.
<aristoph. clouds. 655> ἀγρεῖος εἶ καὶ σκαιός.   οὐ γὰρ ᾠζυρὲ
<aristoph. clouds. 656> τούτων ἐπιθυμῶ μανθάνειν οὐδέν.   τί δαί;
<aristoph. clouds. 657> ἐκεῖν' ἐκεῖνο, τὸν ἀδικώτατον λόγον.
<aristoph. clouds. 658> ἀλλ' ἕτερα δεῖ σε πρότερα τούτου μανθάνειν,
<aristoph. clouds. 659> τῶν τετραπόδων ἅττ' ἐστὶν ὀρθῶς ἄρρενα.
<aristoph. clouds. 660> ἀλλ' οἶδ' ἔγωγε τἄρρεν', εἰ μὴ μαίνομαι:
<aristoph. clouds. 661> κριὸς τράγος ταῦρος κύων ἀλεκτρυών.
<aristoph. clouds. 662> ὁρᾷς ὃ πάσχεις; τήν τε θήλειαν καλεῖς
<aristoph. clouds. 663> ἀλεκτρυόνα κατὰ ταὐτὸ καὶ τὸν ἄρρενα.
<aristoph. clouds. 664> πῶς δὴ φέρ';   ὅπως; ἀλεκτρυὼν κἀλεκτρυών.
<aristoph. clouds. 665> νὴ τὸν Ποσειδῶ. νῦν δὲ πῶς με χρὴ καλεῖν;
<aristoph. clouds. 666> ἀλεκτρύαιναν, τὸν δ' ἕτερον ἀλέκτορα.
<aristoph. clouds. 667> ἀλεκτρύαιναν; εὖ γε νὴ τὸν ̓Αέρα:
<aristoph. clouds. 668> ὥστ' ἀντὶ τούτου τοῦ διδάγματος μόνου
<aristoph. clouds. 669> διαλφιτώσω σου κύκλῳ τὴν κάρδοπον.
<aristoph. clouds. 670> ἰδοὺ μάλ' αὖθις τοῦθ' ἕτερον: τὴν κάρδοπον
<aristoph. clouds. 671> ἄρρενα καλεῖς θήλειαν οὖσαν.   τῷ τρόπῳ
<aristoph. clouds. 672> ἄρρενα καλῶ 'γὼ κάρδοπον;   μάλιστά γε,
<aristoph. clouds. 673> ὥσπερ γε καὶ Κλεώνυμον.   πῶς δή; φράσον.
<aristoph. clouds. 674> ταὐτὸν δύναταί σοι κάρδοπος Κλεωνύμῳ.
<aristoph. clouds. 675> ἀλλ' ὦγάθ' οὐδ' ἦν κάρδοπος Κλεωνύμῳ,
<aristoph. clouds. 676> ἀλλ' ἐν θυείᾳ στρογγύλῃ γ' ἂν ἐμάττετο.
<aristoph. clouds. 677> ἀτὰρ τὸ λοιπὸν πῶς με χρὴ καλεῖν;   ὅπως;
<aristoph. clouds. 678> τὴν καρδόπην, ὥσπερ καλεῖς τὴν Σωστράτην.
<aristoph. clouds. 679> τὴν καρδόπην θήλειαν;   ὀρθῶς γὰρ λέγεις.
<aristoph. clouds. 680> ἐκεῖνο δ' ἦν ἄν, καρδόπη, Κλεωνύμη.
<aristoph. clouds. 681> ἔτι δή γε περὶ τῶν ὀνομάτων μαθεῖν σε δεῖ,
<aristoph. clouds. 682> ἅττ' ἄρρεν' ἐστίν, ἅττα δ' αὐτῶν θήλεα.
<aristoph. clouds. 683> ἀλλ' οἶδ' ἔγωγ' ἃ θήλε' ἐστίν.   εἰπὲ δή.
<aristoph. clouds. 684> Λύσιλλα Φίλιννα Κλειταγόρα Δημητρία.
<aristoph. clouds. 685> ἄρρενα δὲ ποῖα τῶν ὀνομάτων;   μυρία.
<aristoph. clouds. 686> Φιλόξενος Μελησίας ̓Αμυνίας.
<aristoph. clouds. 687> ἀλλ' ὦ πόνηρε ταῦτά γ' ἐστ' οὐκ ἄρρενα.
<aristoph. clouds. 688> οὐκ ἄρρεν' ὑμῖν ἐστιν;   οὐδαμῶς γ', ἐπεὶ
<aristoph. clouds. 689> πῶς ἂν καλέσειας ἐντυχὼν ̓Αμυνίᾳ;
<aristoph. clouds. 690> ὅπως ἄν; ὡδί, δεῦρο δεῦρ' ̓Αμυνία.
<aristoph. clouds. 691> ὁρᾷς; γυναῖκα τὴν ̓Αμυνίαν καλεῖς.
<aristoph. clouds. 692> οὔκουν δικαίως ἥτις οὐ στρατεύεται;
<aristoph. clouds. 693> ἀτὰρ τί ταῦθ' ἃ πάντες ἴσμεν μανθάνω;
<aristoph. clouds. 694> οὐδὲν μὰ Δί' ἀλλὰ κατακλινεὶς δευρὶ —   τί δρῶ;
<aristoph. clouds. 695> ἐκφρόντισόν τι τῶν σεαυτοῦ πραγμάτων.
<aristoph. clouds. 696> μὴ δῆθ' ἱκετεύω ς' ἐνγεταῦθ': ἀλλ' εἴ γε χρή,
<aristoph. clouds. 697> χαμαί μ' ἔασον αὐτὰ ταῦτ' ἐκφροντίσαι.
<aristoph. clouds. 698> οὐκ ἔστι παρὰ ταῦτ' ἄλλα.   κακοδαίμων ἐγώ,
<aristoph. clouds. 699> οἵαν δίκην τοῖς κόρεσι δώσω τήμερον.
<aristoph. clouds. 700> φρόντιζε δὴ καὶ διάθρει πάντα τρόπον τε σαυτὸν
<aristoph. clouds. 701> στρόβει πυκνώσας.
<aristoph. clouds. 702> ταχὺς δ', ὅταν εἰς ἄπορον πέσῃς,
<aristoph. clouds. 703> ἐπ' ἄλλο πήδα
<aristoph. clouds. 705> νόημα φρενός: ὕπνος δ' ἀπέστω γλυκύθυμος ὀμμάτων.
<aristoph. clouds. 707> ἀτταταῖ ἀτταταῖ.
<aristoph. clouds. 708> τί πάσχεις; τί κάμνεις;
<aristoph. clouds. 709> ἀπόλλυμαι δείλαιος: ἐκ τοῦ σκίμποδος
<aristoph. clouds. 710> δάκνουσί μ' ἐξέρποντες οἱ Κορίνθιοι,
<aristoph. clouds. 711> καὶ τὰς πλευρὰς δαρδάπτουσιν
<aristoph. clouds. 712> καὶ τὴν ψυχὴν ἐκπίνουσιν
<aristoph. clouds. 713> καὶ τοὺς ὄρχεις ἐξέλκουσιν
<aristoph. clouds. 714> καὶ τὸν πρωκτὸν διορύττουσιν,
<aristoph. clouds. 715> καί μ' ἀπολοῦσιν.
<aristoph. clouds. 716> μή νυν βαρέως ἄλγει λίαν.
<aristoph. clouds. 717> καὶ πῶς; ὅτε μου
<aristoph. clouds. 718> φροῦδα τὰ χρήματα, φρούδη χροιά,
<aristoph. clouds. 719> φρούδη ψυχή, φρούδη δ' ἐμβάς:
<aristoph. clouds. 720> καὶ πρὸς τούτοις ἔτι τοῖσι κακοῖς
<aristoph. clouds. 721> φρουρᾶς ᾄδων
<aristoph. clouds. 722> ὀλίγου φροῦδος γεγένημαι.
<aristoph. clouds. 723> οὗτος τί ποιεῖς; οὐχὶ φροντίζεις;   ἐγώ;
<aristoph. clouds. 724> νὴ τὸν Ποσειδῶ.   καὶ τί δῆτ' ἐφρόντισας;
<aristoph. clouds. 725> ὑπὸ τῶν κόρεων εἴ μού τι περιλειφθήσεται.
<aristoph. clouds. 726> ἀπολεῖ κάκιστ'.   ἀλλ' ὦγάθ' ἀπόλωλ' ἀρτίως.
<aristoph. clouds. 727> οὐ μαλθακιστέ' ἀλλὰ περικαλυπτέα.
<aristoph. clouds. 728> ἐξευρετέος γὰρ νοῦς ἀποστερητικὸς
<aristoph. clouds. 729> κἀπαιόλημ'.   οἴμοι τίς ἂν δῆτ' ἐπιβάλοι
<aristoph. clouds. 730> ἐξ ἀρνακίδων γνώμην ἀποστερητρίδα;
<aristoph. clouds. 731> φέρε νυν ἀθρήσω πρῶτον ὅ τι δρᾷ τουτονί.
<aristoph. clouds. 732> οὗτος καθεύδεις;   μὰ τὸν ̓Απόλλω 'γὼ μὲν οὔ.
<aristoph. clouds. 733> ἔχεις τι;   μὰ Δί' οὐ δῆτ' ἔγωγ'.   οὐδὲν
<aristoph. clouds. 734> πάνυ; οὐδέν γε πλὴν ἢ τὸ πέος ἐν τῇ δεξιᾷ.
<aristoph. clouds. 735> οὐκ ἐγκαλυψάμενος ταχέως τι φροντιεῖς;
<aristoph. clouds. 736> περὶ τοῦ; σὺ γάρ μοι τοῦτο φράσον ὦ Σώκρατες.
<aristoph. clouds. 737> αὐτὸς ὅ τι βούλει πρῶτος ἐξευρὼν λέγε.
<aristoph. clouds. 738> ἀκήκοας μυριάκις ἁγὼ βούλομαι,
<aristoph. clouds. 739> περὶ τῶν τόκων, ὅπως ἂν ἀποδῶ μηδενί.
<aristoph. clouds. 740> ἴθι νῦν καλύπτου καὶ σχάσας τὴν φροντίδα
<aristoph. clouds. 741> λεπτὴν κατὰ μικρὸν περιφρόνει τὰ πράγματα,
<aristoph. clouds. 742> ὀρθῶς διαιρῶν καὶ σκοπῶν.   οἴμοι τάλας.
<aristoph. clouds. 743> ἔχ' ἀτρέμα: κἂν ἀπορῇς τι τῶν νοημάτων,
<aristoph. clouds. 744> ἀφεὶς ἄπελθε, καὶ κατὰ τὴν γνώμην πάλιν
<aristoph. clouds. 745> κίνησον αὖθις αὐτὸ καὶ ζυγώθρισον.
<aristoph. clouds. 746> ὦ Σωκρατίδιον φίλτατον.   τί ὦ γέρον;
<aristoph. clouds. 747> ἔχω τόκου γνώμην ἀποστερητικήν.
<aristoph. clouds. 748> ἐπίδειξον αὐτήν.   εἰπὲ δή νύν μοι —   τὸ τί;
<aristoph. clouds. 749> γυναῖκα φαρμακίδ' εἰ πριάμενος Θετταλὴν
<aristoph. clouds. 750> καθέλοιμι νύκτωρ τὴν σελήνην, εἶτα δὴ
<aristoph. clouds. 751> αὐτὴν καθείρξαιμ' ἐς λοφεῖον στρογγύλον,
<aristoph. clouds. 752> ὥσπερ κάτοπτρον, κᾆτα τηροίην ἔχων —
<aristoph. clouds. 753> τί δῆτα τοῦτ' ἂν ὠφελήσειέν ς';   ὅ τι;
<aristoph. clouds. 754> εἰ μηκέτ' ἀνατέλλοι σελήνη μηδαμοῦ,
<aristoph. clouds. 755> οὐκ ἂν ἀποδοίην τοὺς τόκους.   ὁτιὴ τί δή;
<aristoph. clouds. 756> ὁτιὴ κατὰ μῆνα τἀγύριον δανείζεται.
<aristoph. clouds. 757> εὖ γ': ἀλλ' ἕτερον αὖ σοι προβαλῶ τι δεξιόν.
<aristoph. clouds. 758> εἴ σοι γράφοιτο πεντετάλαντός τις δίκη,
<aristoph. clouds. 760> ὅπως ἂν αὐτὴν ἀφανίσειας εἰπέ μοι.
<aristoph. clouds. 761> ὅπως; ὅπως; οὐκ οἶδ': ἀτὰρ ζητητέον.
<aristoph. clouds. 762> μή νυν περὶ σαυτὸν εἶλλε τὴν γνώμην ἀεί,
<aristoph. clouds. 763> ἀλλ' ἀποχάλα τὴν φροντίδ' ἐς τὸν ἀέρα
<aristoph. clouds. 764> λινόδετον ὥσπερ μηλολόνθην τοῦ ποδός.
<aristoph. clouds. 765> ηὕρηκ' ἀφάνισιν τῆς δίκης σοφωτάτην,
<aristoph. clouds. 766> ὥστ' αὐτὸν ὁμολογεῖν ς' ἐμοί.   ποίαν τινά;
<aristoph. clouds. 767> ἤδη παρὰ τοῖσι φαρμακοπώλαις τὴν λίθον
<aristoph. clouds. 768> ταύτην ἑόρακας τὴν καλήν, τὴν διαφανῆ,
<aristoph. clouds. 769> ἀφ' ἧς τὸ πῦρ ἅπτουσι;   τὴν ὕαλον λέγεις;
<aristoph. clouds. 770> ἔγωγε. φέρε τί δῆτ' ἄν, εἰ ταύτην λαβών,
<aristoph. clouds. 770> ὁπότε γράφοιτο τὴν δίκην ὁ γραμματεύς,
<aristoph. clouds. 771> ἀπωτέρω στὰς ὧδε πρὸς τὸν ἥλιον
<aristoph. clouds. 772> τὰ γράμματ' ἐκτήξαιμι τῆς ἐμῆς δίκης;
<aristoph. clouds. 773> σοφῶς γε νὴ τὰς Χάριτας.   οἴμ' ὡς ἥδομαι
<aristoph. clouds. 774> ὅτι πεντετάλαντος διαγέγραπταί μοι δίκη.
<aristoph. clouds. 775> ἄγε δὴ ταχέως τουτὶ ξυνάρπασον.   τὸ τί;
<aristoph. clouds. 776> ὅπως ἀποστρέψαι' ἂν ἀντιδικῶν δίκην
<aristoph. clouds. 777> μέλλων ὀφλήσειν μὴ παρόντων μαρτύρων.
<aristoph. clouds. 778> φαυλότατα καὶ ῥᾷστ'.   εἰπὲ δή.   καὶ δὴ λέγω.
<aristoph. clouds. 779> εἰ πρόσθεν ἔτι μιᾶς ἐνεστώσης δίκης,
<aristoph. clouds. 780> πρὶν τὴν ἐμὴν καλεῖσθ', ἀπαγξαίμην τρέχων.
<aristoph. clouds. 781> οὐδὲν λέγεις.   νὴ τοὺς θεοὺς ἔγωγ', ἐπεὶ
<aristoph. clouds. 782> οὐδεὶς κατ' ἐμοῦ τεθνεῶτος εἰσάξει δίκην.
<aristoph. clouds. 783> ὑθλεῖς: ἄπερρ', οὐκ ἂν διδάξαιμ' ἄν ς' ἔτι.
<aristoph. clouds. 784> ὁτιὴ τί; ναὶ πρὸς τῶν θεῶν ὦ Σώκρατες.
<aristoph. clouds. 785> ἀλλ' εὐθὺς ἐπιλήθει σύ γ' ἅττ' ἂν καὶ μάθῃς:
<aristoph. clouds. 786> ἐπεὶ τί νυνὶ πρῶτον ἐδιδάχθης; λέγε.
<aristoph. clouds. 787> φέρ' ἴδω τί μέντοι πρῶτον ἦν; τί πρῶτον ἦν;
<aristoph. clouds. 788> τίς ἦν ἐν ᾗ 'ματτόμεθα μέντοι τἄλφιτα;
<aristoph. clouds. 789> οἴμοι τίς ἦν;   οὐκ ἐς κόρακας ἀποφθερεῖ,
<aristoph. clouds. 790> ἐπιλησμότατον καὶ σκαιότατον γερόντιον;
<aristoph. clouds. 791> οἴμοι τί οὖν δῆθ' ὁ κακοδαίμων πείσομαι;
<aristoph. clouds. 792> ἀπὸ γὰρ ὀλοῦμαι μὴ μαθὼν γλωττοστροφεῖν.
<aristoph. clouds. 793> ἀλλ' ὦ Νεφέλαι χρηστόν τι συμβουλεύσατε.
<aristoph. clouds. 794> ἡμεῖς μὲν ὦ πρεσβῦτα συμβουλεύομεν,
<aristoph. clouds. 795> εἴ σοί τις υἱός ἐστιν ἐκτεθραμμένος,
<aristoph. clouds. 796> πέμπειν ἐκεῖνον ἀντὶ σαυτοῦ μανθάνειν.
<aristoph. clouds. 797> ἀλλ' ἔστ' ἔμοιγ' υἱὸς καλός τε κἀγαθός:
<aristoph. clouds. 798> ἀλλ' οὐκ ἐθέλει γὰρ μανθάνειν. τί ἐγὼ πάθω;
<aristoph. clouds. 799> σὺ δ' ἐπιτρέπεις;   εὐσωματεῖ γὰρ καὶ σφριγᾷ,
<aristoph. clouds. 800> κἄστ' ἐκ γυναικῶν εὐπτέρων τῶν Κοισύρας.
<aristoph. clouds. 801> ἀτὰρ μέτειμί γ' αὐτόν: ἢν δὲ μὴ 'θέλῃ,
<aristoph. clouds. 802> οὐκ ἔσθ' ὅπως οὐκ ἐξελῶ κ' τῆς οἰκίας.
<aristoph. clouds. 803> ἀλλ' ἐπανάμεινόν μ' ὀλίγον εἰσελθὼν χρόνον.
<aristoph. clouds. 804> ἆρ' αἰσθάνει πλεῖστα δι' ἡμᾶς ἀγάθ' αὐτίχ' ἕξων
<aristoph. clouds. 805> μόνας θεῶν; ὡς
<aristoph. clouds. 806> ἕτοιμος ὅδ' ἐστὶν ἅπαντα δρᾶν
<aristoph. clouds. 807> ὅς' ἂν κελεύῃς.
<aristoph. clouds. 808> σὺ δ' ἀνδρὸς ἐκπεπληγμένου καὶ φανερῶς ἐπηρμένου
<aristoph. clouds. 810> γνοὺς ἀπολάψεις ὅ τι πλεῖστον δύνασαι,
<aristoph. clouds. 811> ταχέως: φιλεῖ γάρ πως τὰ τοιαῦθ' ἑτέρᾳ τρέπεσθαι.
<aristoph. clouds. 812> οὔτοι μὰ τὴν ̔Ομίχλην ἔτ' ἐνταυθοῖ μενεῖς:
<aristoph. clouds. 815> ἀλλ' ἔσθι' ἐλθὼν τοὺς Μεγακλέους κίονας.
<aristoph. clouds. 816> ὦ δαιμόνιε, τί χρῆμα πάσχεις ὦ πάτερ;
<aristoph. clouds. 817> οὐκ εὖ φρονεῖς μὰ τὸν Δία τὸν ̓Ολύμπιον.
<aristoph. clouds. 818> ἰδού γ' ἰδού, Δί' ̓Ολύμπιον: τῆς μωρίας,
<aristoph. clouds. 819> τὸν Δία νομίζειν ὄντα τηλικουτονί.
<aristoph. clouds. 820> τί δὲ τοῦτ' ἐγέλασας ἐτεόν;   ἐνθυμούμενος
<aristoph. clouds. 821> ὅτι παιδάριον εἶ καὶ φρονεῖς ἀρχαιϊκά.
<aristoph. clouds. 822> ὅμως γε μὴν πρόσελθ', ἵν' εἰδῇς πλείονα,
<aristoph. clouds. 823> καί σοι φράσω τι πρᾶγμ' ὃ μαθὼν ἀνὴρ ἔσει.
<aristoph. clouds. 824> ὅπως δὲ τοῦτο μὴ διδάξεις μηδένα.
<aristoph. clouds. 825> ἰδού: τί ἔστιν;   ὤμοσας νυνὶ Δία.
<aristoph. clouds. 826> ἔγωγ'.   ὁρᾷς οὖν ὡς ἀγαθὸν τὸ μανθάνειν;
<aristoph. clouds. 827> οὐκ ἔστιν ὦ Φειδιππίδη Ζεύς.   ἀλλὰ τίς;
<aristoph. clouds. 828> Δῖνος βασιλεύει τὸν Δί' ἐξεληλακώς.
<aristoph. clouds. 829> αἰβοῖ τί ληρεῖς;   ἴσθι τοῦθ' οὕτως ἔχον.
<aristoph. clouds. 830> τίς φησι ταῦτα;   Σωκράτης ὁ Μήλιος
<aristoph. clouds. 831> καὶ Χαιρεφῶν, ὃς οἶδε τὰ ψυλλῶν ἴχνη.
<aristoph. clouds. 832> σὺ δ' ἐς τοσοῦτον τῶν μανιῶν ἐλήλυθας
<aristoph. clouds. 833> ὥστ' ἀνδράσιν πείθει χολῶσιν;   εὐστόμει
<aristoph. clouds. 834> καὶ μηδὲν εἴπῃς φλαῦρον ἄνδρας δεξιοὺς
<aristoph. clouds. 835> καὶ νοῦν ἔχοντας: ὧν ὑπὸ τῆς φειδωλίας
<aristoph. clouds. 836> ἀπεκείρατ' οὐδεὶς πώποτ' οὐδ' ἠλείψατο,
<aristoph. clouds. 837> οὐδ' ἐς βαλανεῖον ἦλθε λουσόμενος: σὺ δὲ
<aristoph. clouds. 838> ὥσπερ τεθνεῶτος καταλόει μου τὸν βίον.
<aristoph. clouds. 839> ἀλλ' ὡς τάχιστ' ἐλθὼν ὑπὲρ ἐμοῦ μάνθανε.
<aristoph. clouds. 840> τί δ' ἂν παρ' ἐκείνων καὶ μάθοι χρηστόν τις ἄν;
<aristoph. clouds. 841> ἄληθες; ὅσαπερ ἔστ' ἐν ἀνθρώποις σοφά:
<aristoph. clouds. 842> γνώσει δὲ σαυτὸν ὡς ἀμαθὴς εἶ καὶ παχύς.
<aristoph. clouds. 843> ἀλλ' ἐπανάμεινόν μ' ὀλίγον ἐνταυθοῖ χρόνον.
<aristoph. clouds. 844> οἴμοι τί δράσω παραφρονοῦντος τοῦ πατρός;
<aristoph. clouds. 845> πότερον παρανοίας αὐτὸν εἰσαγαγὼν ἕλω,
<aristoph. clouds. 846> ἢ τοῖς σοροπηγοῖς τὴν μανίαν αὐτοῦ φράσω;
<aristoph. clouds. 847> φέρ' ἴδω, σὺ τοῦτον τί ὀνομάζεις; εἰπέ μοι.
<aristoph. clouds. 848> ἀλεκτρυόνα.   καλῶς γε. ταυτηνὶ δὲ τί;
<aristoph. clouds. 849> ἀλεκτρυόν'.   ἄμφω ταὐτό; καταγέλαστος εἶ.
<aristoph. clouds. 850> μή νυν τὸ λοιπόν, ἀλλὰ τήνδε μὲν καλεῖν
<aristoph. clouds. 851> ἀλεκτρύαιναν τουτονὶ δ' ἀλέκτορα.
<aristoph. clouds. 852> ἀλεκτρύαιναν; ταῦτ' ἔμαθες τὰ δεξιὰ
<aristoph. clouds. 853> εἴσω παρελθὼν ἄρτι παρὰ τοὺς γηγενεῖς;
<aristoph. clouds. 854> χἄτερά γε πόλλ': ἀλλ' ὅ τι μάθοιμ' ἑκάστοτε,
<aristoph. clouds. 855> ἐπελανθανόμην ἂν εὐθὺς ὑπὸ πλήθους ἐτῶν.
<aristoph. clouds. 856> διὰ ταῦτα δὴ καὶ θοἰμάτιον ἀπώλεσας;
<aristoph. clouds. 857> ἀλλ' οὐκ ἀπολώλεκ', ἀλλὰ καταπεφρόντικα.
<aristoph. clouds. 858> τὰς δ' ἐμβάδας ποῖ τέτροφας ὦνόητε σύ;
<aristoph. clouds. 859> ὥσπερ Περικλέης ἐς τὸ δέον ἀπώλεσα.
<aristoph. clouds. 860> ἀλλ' ἴθι βάδιζ', ἴωμεν: εἶτα τῷ πατρὶ
<aristoph. clouds. 861> πιθόμενος ἐξάμαρτε: κἀγώ τοί ποτε,
<aristoph. clouds. 862> οἶδ', ἑξέτει σοι τραυλίσαντι πιθόμενος,
<aristoph. clouds. 863> ὃν πρῶτον ὀβολὸν ἔλαβον ἡλιαστικόν,
<aristoph. clouds. 864> τούτου 'πριάμην σοι Διασίοις ἁμαξίδα.
<aristoph. clouds. 865> ἦ μὴν σὺ τούτοις τῷ χρόνῳ ποτ' ἀχθέσει.
<aristoph. clouds. 866> εὖ γ' ὅτι ἐπείσθης. δεῦρο δεῦρ' ὦ Σώκρατες,
<aristoph. clouds. 867> ἔξελθ': ἄγω γάρ σοι τὸν υἱὸν τουτονὶ
<aristoph. clouds. 868> ἄκοντ' ἀναπείσας.   νηπύτιος γάρ ἐστ' ἔτι,
<aristoph. clouds. 869> καὶ τῶν κρεμαθρῶν οὔπω τρίβων τῶν ἐνθάδε.
<aristoph. clouds. 870> αὐτὸς τρίβων εἴης ἄν, εἰ κρέμαιό γε.
<aristoph. clouds. 871> οὐκ ἐς κόρακας; καταρᾷ σὺ τῷ διδασκάλῳ;
<aristoph. clouds. 872> ἰδοὺ κρέμαι', ὡς ἠλίθιον ἐφθέγξατο
<aristoph. clouds. 873> καὶ τοῖσι χείλεσιν διερρυηκόσιν.
<aristoph. clouds. 874> πῶς ἂν μάθοι ποθ' οὗτος ἀπόφυξιν δίκης
<aristoph. clouds. 875> ἢ κλῆσιν ἢ χαύνωσιν ἀναπειστηρίαν;
<aristoph. clouds. 876> καίτοι γε ταλάντου τοῦτ' ἔμαθεν ̔Υπέρβολος.
<aristoph. clouds. 877> ἀμέλει δίδασκε: θυμόσοφός ἐστιν φύσει:
<aristoph. clouds. 878> εὐθύς γέ τοι παιδάριον ὄν τυννουτονὶ
<aristoph. clouds. 879> ἔπλαττεν ἔνδον οἰκίας ναῦς τ' ἔγλυφεν,
<aristoph. clouds. 880> ἁμαξίδας τε σκυτίνας ἠργάζετο,
<aristoph. clouds. 881> κἀκ τῶν σιδίων βατράχους ἐποίει πῶς δοκεῖς.
<aristoph. clouds. 882> ὅπως δ' ἐκείνω τὼ λόγω μαθήσεται,
<aristoph. clouds. 883> τὸν κρείττον' ὅστις ἐστὶ καὶ τὸν ἥττονα,
<aristoph. clouds. 884> ὃς τἄδικα λέγων ἀνατρέπει τὸν κρείττονα:
<aristoph. clouds. 885> ἐὰν δὲ μή, τὸν γοῦν ἄδικον πάσῃ τέχνῃ.
<aristoph. clouds. 886> αὐτὸς μαθήσεται παρ' αὐτοῖν τοῖν λόγοιν.
<aristoph. clouds. 887> ἐγὼ δ' ἀπέσομαι.   τοῦτό νυν μέμνης', ὅπως
<aristoph. clouds. 888> πρὸς πάντα τὰ δίκαι' ἀντιλέγειν δυνήσεται.
<aristoph. clouds. 889> χώρει δευρί, δεῖξον σαυτὸν
<aristoph. clouds. 890> τοῖσι θεαταῖς, καίπερ θρασὺς ὤν.
<aristoph. clouds. 891> ἴθ' ὅποι χρῄζεις. πολὺ γὰρ μᾶλλόν 'ς
<aristoph. clouds. 892> ἐν τοῖς πολλοῖσι λέγων ἀπολῶ.
<aristoph. clouds. 893> ἀπολεῖς σύ; τίς ὤν; λόγος. ἥττων
<aristoph. clouds. 894> γ' ὤν. ἀλλά σε νικῶ τὸν ἐμοῦ κρείττω
<aristoph. clouds. 895> φάσκοντ' εἶναι. τί σοφὸν ποιῶν;
<aristoph. clouds. 896> γνώμας καινὰς ἐξευρίσκων.
<aristoph. clouds. 897> ταῦτα γὰρ ἀνθεῖ διὰ τουτουσὶ
<aristoph. clouds. 898> τοὺς ἀνοήτους.
<aristoph. clouds. 899> οὔκ, ἀλλὰ σοφούς. ἀπολῶ σε κακῶς.
<aristoph. clouds. 900> εἰπὲ τί ποιῶν; τὰ δίκαια λέγων.
<aristoph. clouds. 901> ἀλλ' ἀνατρέψω γ' αὔτ' ἀντιλέγων:
<aristoph. clouds. 902> οὐδὲ γὰρ εἶναι πάνυ φημὶ δίκην.
<aristoph. clouds. 903> οὐκ εἶναι φῄς; φέρε γὰρ ποῦ 'στιν;
<aristoph. clouds. 904> παρὰ τοῖσι θεοῖς. πῶς δῆτα δίκης οὔσης ὁ Ζεὺς
<aristoph. clouds. 905> οὐκ ἀπόλωλεν τὸν πατέρ' αὑτοῦ
<aristoph. clouds. 906> δήσας; αἰβοῖ τουτὶ καὶ δὴ
<aristoph. clouds. 907> χωρεῖ τὸ κακόν: δότε μοι λεκάνην.
<aristoph. clouds. 908> τυφογέρων εἶ κἀνάρμοστος.
<aristoph. clouds. 909> καταπύγων εἶ κἀναίσχυντος.
<aristoph. clouds. 910> ῥόδα μ' εἴρηκας. καὶ βωμολόχος.
<aristoph. clouds. 911> κρίνεσι στεφανοῖς. καὶ πατραλοίας.
<aristoph. clouds. 912> χρυσῷ πάττων μ' οὐ γιγνώσκεις.
<aristoph. clouds. 913> οὐ δῆτα πρὸ τοῦ γ', ἀλλὰ μολύβδῳ.
<aristoph. clouds. 914> νῦν δέ γε κόσμος τοῦτ' ἐστὶν ἐμοί.
<aristoph. clouds. 915> θρασὺς εἶ πολλοῦ. σὺ δέ γ' ἀρχαῖος.
<aristoph. clouds. 916> διὰ σὲ δὲ φοιτᾶν
<aristoph. clouds. 917> οὐδεὶς ἐθέλει τῶν μειρακίων:
<aristoph. clouds. 918> καὶ γνωσθήσει ποτ' ̓Αθηναίοις
<aristoph. clouds. 919> οἶα διδάσκεις τοὺς ἀνοήτους.
<aristoph. clouds. 920> αὐχμεῖς αἰσχρῶς. σὺ δέ γ' εὖ πράττεις.
<aristoph. clouds. 921> καίτοι πρότερόν γ' ἐπτώχευες,
<aristoph. clouds. 922> Τήλεφος εἶναι Μυσὸς φάσκων,
<aristoph. clouds. 923> ἐκ πηριδίου
<aristoph. clouds. 924> γνώμας τρώγων Πανδελετείους.
<aristoph. clouds. 925> ὤμοι σοφίας — ὤμοι μανίας —
<aristoph. clouds. 926> ἧς ἐμνήσθης —
<aristoph. clouds. 927> τῆς σῆς, πόλεώς θ' ἥτις σε τρέφει
<aristoph. clouds. 928> λυμαινόμενον τοῖς μειρακίοις.
<aristoph. clouds. 929> οὐχὶ διδάξεις τοῦτον Κρόνος ὤν.
<aristoph. clouds. 930> εἴπερ γ' αὐτὸν σωθῆναι χρὴ
<aristoph. clouds. 931> καὶ μὴ λαλιὰν μόνον ἀσκῆσαι.
<aristoph. clouds. 932> δεῦρ' ἴθι, τοῦτον δ' ἔα μαίνεσθαι.
<aristoph. clouds. 933> κλαύσει, τὴν χεῖρ' ἢν ἐπιβάλλῃς.
<aristoph. clouds. 934> παύσασθε μάχης καὶ λοιδορίας.
<aristoph. clouds. 935> ἀλλ' ἐπίδειξαι σύ τε τοὺς προτέρους
<aristoph. clouds. 936> ἅττ' ἐδίδασκες, σύ τε τὴν καινὴν
<aristoph. clouds. 937> παίδευσιν, ὅπως ἂν ἀκούσας σφῷν
<aristoph. clouds. 938> ἀντιλεγόντοιν κρίνας φοιτᾷ.
<aristoph. clouds. 939> δρᾶν ταῦτ' ἐθέλω. κἄγωγ' ἐθέλω.
<aristoph. clouds. 940> φέρε δὴ πότερος λέξει πρότερος;
<aristoph. clouds. 941> τούτῳ δώσω:
<aristoph. clouds. 942> κᾆτ' ἐκ τούτων ὧν ἂν λέξῃ
<aristoph. clouds. 943> ῥηματίοισιν καινοῖς αὐτὸν
<aristoph. clouds. 944> καὶ διανοίαις κατατοξεύσω.
<aristoph. clouds. 945> τὸ τελευταῖον δ', ἢν ἀναγρύζῃ,
<aristoph. clouds. 946> τὸ πρόσωπον ἅπαν καὶ τὠφθαλμὼ
<aristoph. clouds. 947> κεντούμενος ὥσπερ ὑπ' ἀνθρηνῶν
<aristoph. clouds. 948> ὑπὸ τῶν γνωμῶν ἀπολεῖται.
<aristoph. clouds. 949> νῦν δείξετον τὼ πισύνω τοῖς περιδεξίοισι
<aristoph. clouds. 950> λόγοισι καὶ φροντίσι καὶ γνωμοτύποις μερίμναις,
<aristoph. clouds. 951> ὁπότερος αὐτοῖν λέγων ἀμείνων φανήσεται.
<aristoph. clouds. 955> νῦν γὰρ ἅπας ἐνθάδε κίνδυνος ἀνεῖται σοφίας,
<aristoph. clouds. 956> ἧς πέρι τοῖς ἐμοῖς φίλοις ἐστὶν ἀγὼν μέγιστος.
<aristoph. clouds. 959> ἀλλ' ὦ πολλοῖς τοὺς πρεσβυτέρους ἤθεσι χρηστοῖς στεφανώσας,
<aristoph. clouds. 960> ῥῆξον φωνὴν ᾗτινι χαίρεις, καὶ τὴν σαυτοῦ φύσιν εἰπέ.
<aristoph. clouds. 961> λέξω τοίνυν τὴν ἀρχαίαν παιδείαν ὡς διέκειτο,
<aristoph. clouds. 962> ὅτ' ἐγὼ τὰ δίκαια λέγων ἤνθουν καὶ σωφροσύνη 'νενόμιστο.
<aristoph. clouds. 963> πρῶτον μὲν ἔδει παιδὸς φωνὴν γρύξαντος μηδὲν ἀκοῦσαι:
<aristoph. clouds. 964> εἶτα βαδίζειν ἐν ταῖσιν ὁδοῖς εὐτάκτως ἐς κιθαριστοῦ
<aristoph. clouds. 965> τοὺς κωμήτας γυμνοὺς ἁθρόους, κεἰ κριμνώδη κατανείφοι.
<aristoph. clouds. 966> εἶτ' αὖ προμαθεῖν ᾆσμ' ἐδίδασκεν τὼ μηρὼ μὴ ξυνέχοντας,
<aristoph. clouds. 967> ἢ “Παλλάδα περσέπολιν δεινὰν” ἢ “τηλέπορόν τι βόαμα,”
<aristoph. clouds. 968> ἐντειναμένους τὴν ἁρμονίαν, ἣν οἱ πατέρες παρέδωκαν.
<aristoph. clouds. 969> εἰ δέ τις αὐτῶν βωμολοχεύσαιτ' ἢ κάμψειέν τινα καμπήν,
<aristoph. clouds. 970> οἵας οἱ νῦν τὰς κατὰ Φρῦνιν ταύτας τὰς δυσκολοκάμπτους,
<aristoph. clouds. 971> ἐπετρίβετο τυπτόμενος πολλὰς ὡς τὰς Μούσας ἀφανίζων.
<aristoph. clouds. 972> ἐν παιδοτρίβου δὲ καθίζοντας τὸν μηρὸν ἔδει προβαλέσθαι
<aristoph. clouds. 973> τοὺς παῖδας, ὅπως τοῖς ἔξωθεν μηδὲν δείξειαν ἀπηνές:
<aristoph. clouds. 975> εἶτ' αὖ πάλιν αὖθις ἀνιστάμενον συμψῆσαι, καὶ προνοεῖσθαι
<aristoph. clouds. 976> εἴδωλον τοῖσιν ἐρασταῖσιν τῆς ἥβης μὴ καταλείπειν.
<aristoph. clouds. 977> ἠλείψατο δ' ἂν τοὐμφαλοῦ οὐδεὶς παῖς ὑπένερθεν τότ' ἄν, ὥστε
<aristoph. clouds. 978> τοῖς αἰδοίοισι δρόσος καὶ χνοῦς ὥσπερ μήλοισιν ἐπήνθει:
<aristoph. clouds. 979> οὐδ' ἂν μαλακὴν φυρασάμενος τὴν φωνὴν πρὸς τὸν ἐραστὴν
<aristoph. clouds. 980> αὐτὸς ἑαυτὸν προαγωγεύων τοῖς ὀφθαλμοῖς ἐβάδιζεν,
<aristoph. clouds. 981> οὐδ' ἀνελέσθαι δειπνοῦντ' ἐξῆν καὶ κεφάλαιον ῥαφανῖδος,
<aristoph. clouds. 982> οὐδ' ἄννηθον τῶν πρεσβυτέρων ἁρπάζειν οὐδὲ σέλινον,
<aristoph. clouds. 983> οὐδ' ὀψοφαγεῖν οὐδὲ κιχλίζειν οὐδ' ἴσχειν τὼ πόδ' ἐναλλάξ.
<aristoph. clouds. 984> ἀρχαῖά γε καὶ Διιπολιώδη καὶ τεττίγων ἀνάμεστα
<aristoph. clouds. 985> καὶ Κηκείδου καὶ Βουφονίων.  ἀλλ' οὖν ταῦτ' ἐστὶν ἐκεῖνα,
<aristoph. clouds. 986> ἐξ ὧν ἄνδρας Μαραθωνομάχας ἡμὴ παίδευσις ἔθρεψεν.
<aristoph. clouds. 987> σὺ δὲ τοὺς νῦν εὐθὺς ἐν ἱματίοισι διδάσκεις ἐντετυλίχθαι:
<aristoph. clouds. 988> ὥστε μ' ἀπάγχεσθ', ὅταν ὀρχεῖσθαι Παναθηναίοις δέον αὐτοὺς
<aristoph. clouds. 989> τὴν ἀσπίδα τῆς κωλῆς προέχων ἀμελῇ τῆς Τριτογενείας.
<aristoph. clouds. 990> πρὸς ταῦτ' ὦ μειράκιον θαρρῶν ἐμὲ τὸν κρείττω λόγον αἱροῦ:
<aristoph. clouds. 991> κἀπιστήσει μισεῖν ἀγορὰν καὶ βαλανείων ἀπέχεσθαι,
<aristoph. clouds. 992> καὶ τοῖς αἰσχροῖς αἰσχύνεσθαι, κἂν σκώπτῃ τίς σε φλέγεσθαι:
<aristoph. clouds. 993> καὶ τῶν θάκων τοῖς πρεσβυτέροις ὑπανίστασθαι προσιοῦσιν,
<aristoph. clouds. 994> καὶ μὴ περὶ τοὺς σαυτοῦ γονέας σκαιουργεῖν, ἄλλο τε μηδὲν
<aristoph. clouds. 995> αἰσχρὸν ποιεῖν, ὅτι τῆς αἰδοῦς μέλλεις τἄγαλμ' ἀναπλάττειν:
<aristoph. clouds. 996> μηδ' εἰς ὀρχηστρίδος εἰσᾴττειν, ἵνα μὴ πρὸς ταῦτα κεχηνὼς
<aristoph. clouds. 997> μήλῳ βληθεὶς ὑπὸ πορνιδίου τῆς εὐκλείας ἀποθραυσθῇς:
<aristoph. clouds. 998> μηδ' ἀντειπεῖν τῷ πατρὶ μηδέν, μηδ' ̓Ιαπετὸν καλέσαντα
<aristoph. clouds. 999> μνησικακῆσαι τὴν ἡλικίαν ἐξ ἧς ἐνεοττοτροφήθης.
<aristoph. clouds. 1000> εἰ ταῦτ' ὦ μειράκιον πείσει τούτῳ, νὴ τὸν Διόνυσον
<aristoph. clouds. 1001> τοῖς ̔Ιπποκράτους υἱέσιν εἴξεις καὶ σε καλοῦσι βλιτομάμμαν.
<aristoph. clouds. 1002> ἀλλ' οὖν λιπαρός γε καὶ εὐανθὴς ἐν γυμνασίοις διατρίψεις,
<aristoph. clouds. 1003> οὐ στωμύλλων κατὰ τὴν ἀγορὰν τριβολεκτράπελ' οἷάπερ οἱ νῦν,
<aristoph. clouds. 1004> οὐδ' ἑλκόμενος περὶ πραγματίου γλισχραντιλογεξεπιτρίπτου:
<aristoph. clouds. 1005> ἀλλ' εἰς ̓Ακαδήμειαν κατιὼν ὑπὸ ταῖς μορίαις ἀποθρέξει
<aristoph. clouds. 1006> στεφανωσάμενος καλάμῳ λευκῷ μετὰ σώφρονος ἡλικιώτου,
<aristoph. clouds. 1007> μίλακος ὄζων καὶ ἀπραγμοσύνης καὶ λεύκης φυλλοβολούσης,
<aristoph. clouds. 1008> ἦρος ἐν ὥρᾳ χαίρων, ὁπόταν πλάτανος πτελέᾳ ψιθυρίζῃ.
<aristoph. clouds. 1009> ἢν ταῦτα ποιῇς ἁγὼ φράζω,
<aristoph. clouds. 1010> καὶ πρὸς τούτοις προσέχῃς τὸν νοῦν,
<aristoph. clouds. 1011> ἕξεις ἀεὶ
<aristoph. clouds. 1012> στῆθος λιπαρόν, χροιὰν λαμπράν,
<aristoph. clouds. 1013> ὤμους μεγάλους, γλῶτταν βαιάν,
<aristoph. clouds. 1014> πυγὴν μεγάλην, πόσθην μικράν.
<aristoph. clouds. 1015> ἢν δ' ἅπερ οἱ νῦν ἐπιτηδεύῃς,
<aristoph. clouds. 1016> πρῶτα μὲν ἕξεις
<aristoph. clouds. 1017> χροιὰν ὠχράν, ὤμους μικρούς,
<aristoph. clouds. 1018> στῆθος λεπτόν, γλῶτταν μεγάλην,
<aristoph. clouds. 1019> πυγὴν μικράν, κωλῆν μεγάλην,
<aristoph. clouds. 1020> ψήφισμα μακρόν, καὶ ς' ἀναπείσει
<aristoph. clouds. 1020> τὸ μὲν αἰσχρὸν ἅπαν καλὸν ἡγεῖσθαι,
<aristoph. clouds. 1021> τὸ καλὸν δ' αἰσχρόν:
<aristoph. clouds. 1022> καὶ πρὸς τούτοις τῆς ̓Αντιμάχου
<aristoph. clouds. 1023> καταπυγοσύνης ἀναπλήσει.
<aristoph. clouds. 1024> ὦ καλλίπυργον σοφίαν κλεινοτάτην ἐπασκῶν,
<aristoph. clouds. 1025> ὡς ἡδύ σου τοῖσι λόγοις σῶφρον ἔπεστιν ἄνθος.
<aristoph. clouds. 1026> †εὐδαίμονες δ' ἦσαν ἄρ' οἱ ζῶντες τότ' ἐπὶ
<aristoph. clouds. 1027> τῶν προτέρων†: πρὸς τάδε ς' ὦ κομψοπρεπῆ μοῦσαν ἔχων,
<aristoph. clouds. 1031> δεῖ σε λέγειν τι καινόν, ὡς ηὐδοκίμηκεν ἁνήρ.
<aristoph. clouds. 1032> δεινῶν δέ σοι βουλευμάτων ἔοικε δεῖν πρὸς αὐτόν,
<aristoph. clouds. 1035> εἴπερ τὸν ἄνδρ' ὑπερβαλεῖ καὶ μὴ γέλωτ' ὀφλήσεις.
<aristoph. clouds. 1036> καὶ μὴν πάλαι γ' ἐπνιγόμην τὰ σπλάγχνα κἀπεθύμουν
<aristoph. clouds. 1037> ἅπαντα ταῦτ' ἐναντίαις γνώμαισι συνταράξαι.
<aristoph. clouds. 1038> ἐγὼ γὰρ ἥττων μὲν λόγος δι' αὐτὸ τοῦτ' ἐκλήθην
<aristoph. clouds. 1039> ἐν τοῖσι φροντισταῖσιν, ὅτι πρώτιστος ἐπενόησα
<aristoph. clouds. 1040> τοῖσιν νόμοις καὶ ταῖς δίκαις τἀναντί' ἀντιλέξαι.
<aristoph. clouds. 1041> καὶ τοῦτο πλεῖν ἢ μυρίων ἔστ' ἄξιον στατήρων,
<aristoph. clouds. 1042> αἱρούμενον τοὺς ἥττονας λόγους ἔπειτα νικᾶν.
<aristoph. clouds. 1043> σκέψαι δὲ τὴν παίδευσιν ᾗ πέποιθεν ὡς ἐλέγξω,
<aristoph. clouds. 1044> ὅστις σε θερμῷ φησι λοῦσθαι πρῶτον οὐκ ἐάσειν.
<aristoph. clouds. 1045> καίτοι τίνα γνώμην ἔχων ψέγεις τὰ θερμὰ λουτρά;
<aristoph. clouds. 1046> ὁτιὴ κάκιστόν ἐστι καὶ δειλὸν ποιεῖ τὸν ἄνδρα.
<aristoph. clouds. 1047> ἐπίσχες: εὐθὺς γάρ ς' ἔχω μέσον λαβὼν ἄφυκτον.
<aristoph. clouds. 1048> καί μοι φράσον, τῶν τοῦ Διὸς παίδων τίν' ἄνδρ' ἄριστον
<aristoph. clouds. 1049> ψυχὴν νομίζεις, εἰπέ, καὶ πλείστους πόνους πονῆσαι.
<aristoph. clouds. 1050> ἐγὼ μὲν οὐδέν' ̔Ηρακλέους βελτίον' ἄνδρα κρίνω.
<aristoph. clouds. 1051> ποῦ ψυχρὰ δῆτα πώποτ' εἶδες ̔Ηράκλεια λουτρά;
<aristoph. clouds. 1052> καίτοι τίς ἀνδρειότερος ἦν;  ταῦτ' ἐστὶ ταῦτ' ἐκεῖνα,
<aristoph. clouds. 1053> ἃ τῶν νεανίσκων ἀεὶ δι' ἡμέρας λαλούντων
<aristoph. clouds. 1054> πλῆρες τὸ βαλανεῖον ποιεῖ, κενὰς δὲ τὰς παλαίστρας.
<aristoph. clouds. 1055> εἶτ' ἐν ἀγορᾷ τὴν διατριβὴν ψέγεις: ἐγὼ δ' ἐπαινῶ.
<aristoph. clouds. 1056> εἰ γὰρ πονηρὸν ἦν, ̔́Ομηρος οὐδέποτ' ἂν ἐποίει
<aristoph. clouds. 1057> τὸν Νέστορ' ἀγορητὴν ἂν οὐδὲ τοὺς σοφοὺς ἅπαντας.
<aristoph. clouds. 1058> ἄνειμι δῆτ' ἐντεῦθεν ἐς τὴν γλῶτταν, ἣν ὁδὶ μὲν
<aristoph. clouds. 1059> οὔ φησι χρῆναι τοὺς νέους ἀσκεῖν, ἐγὼ δέ φημι.
<aristoph. clouds. 1060> καὶ σωφρονεῖν αὖ φησι χρῆναι: δύο κακὼ μεγίστω.
<aristoph. clouds. 1061> ἐπεὶ σὺ διὰ τὸ σωφρονεῖν τῷ πώποτ' εἶδες ἤδη
<aristoph. clouds. 1062> ἀγαθάν τι γενόμενον, φράσον, καί μ' ἐξέλεγξον εἰπών.
<aristoph. clouds. 1063> πολλοῖς. ὁ γοῦν Πηλεὺς ἔλαβε διὰ τοῦτο τὴν μάχαιραν.
<aristoph. clouds. 1064> μάχαιραν; ἀστεῖόν γε κέρδος ἔλαβεν ὁ κακοδαίμων.
<aristoph. clouds. 1065> ̔Υπέρβολος δ' οὑκ τῶν λύχνων πλεῖν ἢ τάλαντα πολλὰ
<aristoph. clouds. 1066> εἴληφε διὰ πονηρίαν, ἀλλ' οὐ μὰ Δί' οὐ μάχαιραν.
<aristoph. clouds. 1067> καὶ τὴν Θέτιν γ' ἔγημε διὰ τὸ σωφρονεῖν ὁ Πηλεύς.
<aristoph. clouds. 1068> κᾆτ' ἀπολιποῦσά γ' αὐτὸν ᾤχετ': οὐ γὰρ ἦν ὑβριστὴς
<aristoph. clouds. 1069> οὐδ' ἡδὺς ἐν τοῖς στρώμασιν τὴν νύκτα παννυχίζειν:
<aristoph. clouds. 1070> γυνὴ δὲ σιναμωρουμένη χαίρει: σὺ δ' εἶ Κρόνιππος.
<aristoph. clouds. 1071> σκέψαι γὰρ ὦ μειράκιον ἐν τῷ σωφρονεῖν ἅπαντα
<aristoph. clouds. 1072> ἅνεστιν, ἡδονῶν θ' ὅσων μέλλεις ἀποστερεῖσθαι,
<aristoph. clouds. 1073> παίδων γυναικῶν κοττάβων ὄψων πότων κιχλισμῶν.
<aristoph. clouds. 1074> καίτοι τί σοι ζῆν ἄξιον, τούτων ἐὰν στερηθῇς;
<aristoph. clouds. 1075> εἶεν. πάρειμ' ἐντεῦθεν ἐς τὰς τῆς φύσεως ἀνάγκας.
<aristoph. clouds. 1076> ἥμαρτες, ἠράσθης, ἐμοίχευσάς τι, κᾆτ' ἐλήφθης:
<aristoph. clouds. 1077> ἀπόλωλας: ἀδύνατος γὰρ εἶ λέγειν. ἐμοὶ δ' ὁμιλῶν
<aristoph. clouds. 1078> χρῶ τῇ φύσει, σκίρτα, γέλα, νόμιζε μηδὲν αἰσχρόν.
<aristoph. clouds. 1079> μοιχὸς γὰρ ἢν τύχῃς ἁλούς, τάδ' ἀντερεῖς πρὸς αὐτόν,
<aristoph. clouds. 1080> ὡς οὐδὲν ἠδίκηκας: εἶτ' ἐς τὸν Δί' ἐπανενεγκεῖν,
<aristoph. clouds. 1081> κἀκεῖνος ὡς ἥττων ἔρωτός ἐστι καὶ γυναικῶν:
<aristoph. clouds. 1082> καίτοι σὺ θνητὸς ὢν θεοῦ πῶς μεῖζον ἂν δύναιο;
<aristoph. clouds. 1083> τί δ' ἢν ῥαφανιδωθῇ πιθόμενός σοι τέφρᾳ τε τιλθῇ,
<aristoph. clouds. 1084> ἕξει τινὰ γνώμην λέγειν τὸ μὴ εὐρύπρωκτος εἶναι;
<aristoph. clouds. 1085> ἢν δ' εὐρύπρωκτος ᾖ, τί πείσεται κακόν;
<aristoph. clouds. 1086> τί μὲν οὖν ἂν ἔτι μεῖζον πάθοι τούτου ποτέ;
<aristoph. clouds. 1087> τί δῆτ' ἐρεῖς, ἢν τοῦτο νικηθῇς ἐμοῦ;
<aristoph. clouds. 1088> σιγήσομαι. τί δ' ἄλλο;  φέρε δή μοι φράσον:
<aristoph. clouds. 1089> συνηγοροῦσιν ἐκ τίνων;
<aristoph. clouds. 1090> ἐξ εὐρυπρώκτων.  πείθομαι.
<aristoph. clouds. 1091> τί δαί; τραγῳδοῦς' ἐκ τίνων;
<aristoph. clouds. 1092> ἐξ εὐρυπρώκτων.  εὖ λέγεις.
<aristoph. clouds. 1093> δημηγοροῦσι δ' ἐκ τίνων;
<aristoph. clouds. 1094> ἐξ εὐρυπρώκτων.  ἆρα δῆτ'
<aristoph. clouds. 1095> ἔγνωκας ὡς οὐδὲν λέγεις;
<aristoph. clouds. 1096> καὶ τῶν θεατῶν ὁπότεροι
<aristoph. clouds. 1097> πλείους σκόπει.  καὶ δὴ σκοπῶ.
<aristoph. clouds. 1097b> τί δῆθ' ὁρᾷς;
<aristoph. clouds. 1098> πολὺ πλείονας νὴ τοὺς θεοὺς
<aristoph. clouds. 1099> τοὺς εὐρυπρώκτους: τουτονὶ
<aristoph. clouds. 1100> γοῦν οἶδ' ἐγὼ κἀκεινονὶ
<aristoph. clouds. 1101> καὶ τὸν κομήτην τουτονί.
<aristoph. clouds. 1101b> τί δῆτ' ἐρεῖς;
<aristoph. clouds. 1102> ἡττήμεθ': ὦ κινούμενοι
<aristoph. clouds. 1103> πρὸς τῶν θεῶν δέξασθέ μου
<aristoph. clouds. 1103b> θοἰμάτιον, ὡς
<aristoph. clouds. 1104> ἐξαυτομολῶ πρὸς ὑμᾶς.
<aristoph. clouds. 1105> τί δῆτα; πότερα τοῦτον ἀπάγεσθαι λαβὼν
<aristoph. clouds. 1106> βούλει τὸν υἱόν, ἢ διδάσκω σοι λέγειν;
<aristoph. clouds. 1107> δίδασκε καὶ κόλαζε καὶ μέμνης' ὅπως
<aristoph. clouds. 1108> εὖ μοι στομώσεις αὐτόν, ἐπὶ μὲν θάτερα
<aristoph. clouds. 1109> οἷον δικιδίοις, τὴν δ' ἑτέραν αὐτοῦ γνάθον
<aristoph. clouds. 1110> στόμωσον οἵαν ἐς τὰ μείζω πράγματα.
<aristoph. clouds. 1111> ἀμέλει κομιεῖ τοῦτον σοφιστὴν δεξιόν.
<aristoph. clouds. 1112> ὠχρὸν μὲν οὖν οἶμαί γε καὶ κακοδαίμονα.
<aristoph. clouds. 1113> χωρεῖτέ νυν. οἶμαι δέ σοι
<aristoph. clouds. 1114> ταῦτα μεταμελήσειν.
<aristoph. clouds. 1115> τοὺς κριτὰς ἃ κερδανοῦσιν, ἤν τι τόνδε τὸν χορὸν
<aristoph. clouds. 1116> ὠφελῶς' ἐκ τῶν δικαίων, βουλόμεσθ' ἡμεῖς φράσαι.
<aristoph. clouds. 1117> πρῶτα μὲν γάρ, ἢν νεᾶν βούλησθ' ἐν ὥρᾳ τοὺς ἀγρούς,
<aristoph. clouds. 1118> ὕσομεν πρώτοισιν ὑμῖν, τοῖσι δ' ἄλλοις ὕστερον.
<aristoph. clouds. 1119> εἶτα τὸν καρπὸν τεκούσας ἀμπέλους φυλάξομεν,
<aristoph. clouds. 1120> ὥστε μήτ' αὐχμὸν πιέζειν μήτ' ἄγαν ἐπομβρίαν.
<aristoph. clouds. 1121> ἢν δ' ἀτιμάσῃ τις ἡμᾶς θνητὸς ὢν οὔσας θεάς,
<aristoph. clouds. 1122> προσεχέτω τὸν νοῦν, πρὸς ἡμῶν οἷα πείσεται κακά,
<aristoph. clouds. 1123> λαμβάνων οὔτ' οἶνον οὔτ' ἄλλ' οὐδὲν ἐκ τοῦ χωρίου.
<aristoph. clouds. 1124> ἡνίκ' ἂν γὰρ αἵ τ' ἐλαῖαι βλαστάνως' αἵ τ' ἄμπελοι,
<aristoph. clouds. 1125> ἀποκεκόψονται: τοιαύταις σφενδόναις παιήσομεν.
<aristoph. clouds. 1126> ἢν δὲ πλινθεύοντ' ἴδωμεν, ὕσομεν καὶ τοῦ τέγους
<aristoph. clouds. 1127> τὸν κέραμον αὐτοῦ χαλάζαις στρογγύλαις συντρίψομεν.
<aristoph. clouds. 1128> κἂν γαμῇ ποτ' αὐτὸς ἢ τῶν ξυγγενῶν ἢ τῶν φίλων,
<aristoph. clouds. 1129> ὕσομεν τὴν νύκτα πᾶσαν: ὥστ' ἴσως βουλήσεται
<aristoph. clouds. 1130> κἂν ἐν Αἰγύπτῳ τυχεῖν ὢν μᾶλλον ἢ κρῖναι κακῶς.
<aristoph. clouds. 1131> πέμπτη, τετράς, τρίτη, μετὰ ταύτην δευτέρα,
<aristoph. clouds. 1132> εἶθ' ἣν ἐγὼ μάλιστα πασῶν ἡμερῶν
<aristoph. clouds. 1133> δέδοικα καὶ πέφρικα καὶ βδελύττομαι,
<aristoph. clouds. 1134> εὐθὺς μετὰ ταύτην ἔσθ' ἕνη τε καὶ νέα.
<aristoph. clouds. 1135> πᾶς γάρ τις ὀμνὺς οἷς ὀφείλων τυγχάνω,
<aristoph. clouds. 1136> θείς μοι πρυτανεῖ' ἀπολεῖν μέ φησι κἀξολεῖν,
<aristoph. clouds. 1137> κἀμοῦ μέτριά τε καὶ δίκαι' αἰτουμένου,
<aristoph. clouds. 1138> “ὦ δαιμόνιε τὸ μέν τι νυνὶ μὴ λάβῃς,
<aristoph. clouds. 1139> τὸ δ' ἀναβαλοῦ μοι, τὸ δ' ἄφες”, οὔ φασίν ποτε
<aristoph. clouds. 1140> οὕτως ἀπολήψεσθ', ἀλλὰ λοιδοροῦσί με
<aristoph. clouds. 1141> ὡς ἄδικός εἰμι, καὶ δικάσεσθαί φασί μοι.
<aristoph. clouds. 1142> νῦν οὖν δικαζέσθων: ὀλίγον γάρ μοι μέλει,
<aristoph. clouds. 1143> εἴπερ μεμάθηκεν εὖ λέγειν Φειδιππίδης.
<aristoph. clouds. 1144> τάχα δ' εἴσομαι κόψας τὸ φροντιστήριον.
<aristoph. clouds. 1145> παῖ, ἠμί, παῖ παῖ.   Στρεψιάδην ἀσπάζομαι.
<aristoph. clouds. 1146> κἄγωγέ ς': ἀλλὰ τουτονὶ πρῶτον λαβέ:
<aristoph. clouds. 1147> χρὴ γὰρ ἐπιθαυμάζειν τι τὸν διδάσκαλον.
<aristoph. clouds. 1148> καί μοι τὸν υἱὸν εἰ μεμάθηκε τὸν λόγον
<aristoph. clouds. 1149> ἐκεῖνον εἴφ' ὃν ἀρτίως εἰσήγαγες.
<aristoph. clouds. 1150> μεμάθηκεν.   εὖ γ' ὦ παμβασίλει' ̓Απαιόλη.
<aristoph. clouds. 1151> ὥστ' ἀποφύγοις ἂν ἥντιν' ἂν βούλῃ δίκην.
<aristoph. clouds. 1152> κεἰ μάρτυρες παρῆσαν, ὅτ' ἐδανειζόμην;
<aristoph. clouds. 1153> πολλῷ γε μᾶλλον, κἂν παρῶσι χίλιοι.
<aristoph. clouds. 1154> βοάσομαί τἄρα τὰν ὑπέρτονον
<aristoph. clouds. 1155> βοάν. ἰὼ κλάετ' ὦ 'βολοστάται
<aristoph. clouds. 1156> αὐτοί τε καὶ τἀρχαῖα καὶ τόκοι τόκων:
<aristoph. clouds. 1157> οὐδὲν γὰρ ἄν με φλαῦρον ἐργάσαισθ' ἔτι,
<aristoph. clouds. 1158> οἷος ἐμοὶ τρέφεται
<aristoph. clouds. 1159> τοῖσδ' ἐνὶ δώμασι παῖς,
<aristoph. clouds. 1160> ἀμφήκει γλώττῃ λάμπων,
<aristoph. clouds. 1161> πρόβολος ἐμός, σωτὴρ δόμοις, ἐχθροῖς βλάβη,
<aristoph. clouds. 1162> λυσανίας πατρῴων μεγάλων κακῶν:
<aristoph. clouds. 1163> ὃν κάλεσον τρέχων ἔνδοθεν ὡς ἐμέ.
<aristoph. clouds. 1165> ὦ τέκνον ὦ παῖ ἔξελθ' οἴκων,
<aristoph. clouds. 1166> ἄιε σοῦ πατρός.
<aristoph. clouds. 1167> ὅδ' ἐκεῖνος ἀνήρ.
<aristoph. clouds. 1168> ὦ φίλος ὦ φίλος.
<aristoph. clouds. 1169> ἄπιθι συλλαβών.
<aristoph. clouds. 1170> ἰὼ ἰὼ τέκνον, ἰὼ ἰοῦ ἰοῦ.
<aristoph. clouds. 1171> ὡς ἥδομαί σου πρῶτα τὴν χρόαν ἰδών.
<aristoph. clouds. 1172> νῦν μέν γ' ἰδεῖν εἶ πρῶτον ἐξαρνητικὸς
<aristoph. clouds. 1173> κἀντιλογικός, καὶ τοῦτο τοὐπιχώριον
<aristoph. clouds. 1174> ἀτεχνῶς ἐπανθεῖ, τὸ “τί λέγεις σύ;” καὶ δοκεῖν
<aristoph. clouds. 1175> ἀδικοῦντ' ἀδικεῖσθαι καὶ κακουργοῦντ' οἶδ' ὅτι:
<aristoph. clouds. 1176> ἐπὶ τοῦ προσώπου τ' ἐστὶν ̓Αττικὸν βλέπος.
<aristoph. clouds. 1177> νῦν οὖν ὅπως σώσεις μ', ἐπεὶ κἀπώλεσας.
<aristoph. clouds. 1178> φοβεῖ δὲ δὴ τί;   τὴν ἕνην τε καὶ νέαν.
<aristoph. clouds. 1179> ἕνη γάρ ἐστι καὶ νέα τις ἡμέρα;
<aristoph. clouds. 1180> εἰς ἥν γε θήσειν τὰ πρυτανεῖά φασί μοι.
<aristoph. clouds. 1181> ἀπολοῦς' ἄρ' αὔθ' οἱ θέντες: οὐ γὰρ ἔσθ' ὅπως
<aristoph. clouds. 1182> μί' ἡμέρα γένοιτ' ἂν ἡμέρα δύο.
<aristoph. clouds. 1183> οὐκ ἂν γένοιτο;   πῶς γάρ; εἰ μή πέρ γ' ἅμα
<aristoph. clouds. 1184> αὑτὴ γένοιτ' ἂν γραῦς τε καὶ νέα γυνή.
<aristoph. clouds. 1185> καὶ μὴν νενόμισταί γ'.   οὐ γάρ, οἶμαι, τὸν νόμον
<aristoph. clouds. 1186> ἴσασιν ὀρθῶς ὅ τι νοεῖ.   νοεῖ δὲ τί;
<aristoph. clouds. 1187> ὁ Σόλων ὁ παλαιὸς ἦν φιλόδημος τὴν φύσιν.
<aristoph. clouds. 1188> τουτὶ μὲν οὐδέν πω πρὸς ἕνην τε καὶ νέαν.
<aristoph. clouds. 1189> ἐκεῖνος οὖν τὴν κλῆσιν ἐς δύ' ἡμέρας
<aristoph. clouds. 1190> ἔθηκεν, ἔς γε τὴν ἕνην τε καὶ νέαν,
<aristoph. clouds. 1191> ἵν' αἱ θέσεις γίγνοιντο τῇ νουμηνίᾳ.
<aristoph. clouds. 1192> ἵνα δὴ τί τὴν ἕνην προσέθηχ';   ἵν' ὦ μέλε
<aristoph. clouds. 1193> παρόντες οἱ φεύγοντες ἡμέρᾳ μιᾷ
<aristoph. clouds. 1194> πρότερον ἀπαλλάττοινθ' ἑκόντες, εἰ δὲ μή,
<aristoph. clouds. 1195> ἕωθεν ὑπανιῷντο τῇ νουμηνία.
<aristoph. clouds. 1196> πῶς οὐ δέχονται δῆτα τῇ νουμηνίᾳ
<aristoph. clouds. 1197> ἁρχαὶ τὰ πρυτανεῖ', ἀλλ' ἕνῃ τε καὶ νέᾳ;
<aristoph. clouds. 1198> ὅπερ οἱ προτένθαι γὰρ δοκοῦσί μοι ποιεῖν:
<aristoph. clouds. 1199> ὅπως τάχιστα τὰ πρυτανεῖ' ὑφελοίατο,
<aristoph. clouds. 1200> διὰ τοῦτο προὐτένθευσαν ἡμέρᾳ μιᾷ.
<aristoph. clouds. 1201> εὖ γ': ὦ κακοδαίμονες, τί κάθησθ' ἀβέλτεροι,
<aristoph. clouds. 1202> ἡμέτερα κέρδη τῶν σοφῶν ὄντες, λίθοι,
<aristoph. clouds. 1203> ἀριθμός, πρόβατ' ἄλλως, ἀμφορῆς νενησμένοι;
<aristoph. clouds. 1204> ὥστ' εἰς ἐμαυτὸν καὶ τὸν υἱὸν τουτονὶ
<aristoph. clouds. 1205> ἐπ' εὐτυχίαισιν ᾀστέον μοὐγκώμιον.
<aristoph. clouds. 1206> “μάκαρ ὦ Στρεψίαδες,
<aristoph. clouds. 1207> αὐτός τ' ἔφυς ὡς σοφὸς
<aristoph. clouds. 1208> χοἶον τὸν υἱὸν τρέφεις,”
<aristoph. clouds. 1209> φήσουσι δή μ' οἱ φίλοι
<aristoph. clouds. 1210> χοἰ δημόται
<aristoph. clouds. 1211> ζηλοῦντες ἡνίκ' ἂν σὺ νικᾷς λέγων τὰς δίκας.
<aristoph. clouds. 1212> ἀλλ' εἰσάγων σε βούλομαι πρῶτον ἑστιᾶσαι.
<aristoph. clouds. 1213> εἶτ' ἄνδρα τῶν αὑτοῦ τι χρὴ προϊέναι;
<aristoph. clouds. 1214> οὐδέποτέ γ', ἀλλὰ κρεῖττον εὐθὺς ἦν τότε
<aristoph. clouds. 1215> ἀπερυθριᾶσαι μᾶλλον ἢ σχεῖν πράγματα,
<aristoph. clouds. 1216> ὅτε τῶν ἐμαυτοῦ γ' ἕνεκα νυνὶ χρημάτων
<aristoph. clouds. 1217> ἕλκω σε κλητεύσοντα, καὶ γενήσομαι
<aristoph. clouds. 1218> ἐχθρὸς ἔτι πρὸς τούτοισιν ἀνδρὶ δημότῃ.
<aristoph. clouds. 1219> ἀτὰρ οὐδέποτέ γε τὴν πατρίδα καταισχυνῶ
<aristoph. clouds. 1220> ζῶν, ἀλλὰ καλοῦμαι Στρεψιάδην —   τίς οὑτοσί;
<aristoph. clouds. 1221> ἐς τὴν ἕνην τε καὶ νέαν.   μαρτύρομαι,
<aristoph. clouds. 1222> ὅτι ἐς δύ' εἶπεν ἡμέρας. τοῦ χρήματος;
<aristoph. clouds. 1223> τῶν δώδεκα μνῶν, ἃς ἔλαβες ὠνούμενος
<aristoph. clouds. 1224> τὸν ψαρὸν ἵππον.   ἵππον; οὐκ ἀκούετε;
<aristoph. clouds. 1225> ὃν πάντες ὑμεῖς ἴστε μισοῦνθ' ἱππικήν.
<aristoph. clouds. 1226> καὶ νὴ Δί' ἀποδώσειν γ' ἐπώμνυς τοὺς θεούς.
<aristoph. clouds. 1227> μὰ τὸν Δί' οὐ γάρ πω τότ' ἐξηπίστατο
<aristoph. clouds. 1228> Φειδιππίδης μοι τὸν ἀκατάβλητον λόγον.
<aristoph. clouds. 1230> νῦν δὲ διὰ τοῦτ' ἔξαρνος εἶναι διανοεῖ;
<aristoph. clouds. 1231> τί γὰρ ἄλλ' ἂν ἀπολαύσαιμι τοῦ μαθήματος;
<aristoph. clouds. 1232> καὶ ταῦτ' ἐθελήσεις ἀπομόσαι μοι τοὺς θεοὺς
<aristoph. clouds. 1233> ἵν' ἂν κελεύσω 'γώ σε;   τοὺς ποίους θεούς;
<aristoph. clouds. 1234> τὸν Δία, τὸν ̔Ερμῆν, τὸν Ποσειδῶ.   νὴ Δία
<aristoph. clouds. 1235> κἂν προσκαταθείην γ' ὥστ' ὀμόσαι τριώβολον.
<aristoph. clouds. 1236> ἀπόλοιο τοίνυν ἕνεκ' ἀναιδείας ἔτι.
<aristoph. clouds. 1237> ἁλσὶν διασμηχθεὶς ὄναιτ' ἂν οὑτοσί.
<aristoph. clouds. 1238> οἴμ' ὡς καταγελᾷς.   ἓξ χοᾶς χωρήσεται.
<aristoph. clouds. 1239> οὔ τοι μὰ τὸν Δία τὸν μέγαν καὶ τοὺς θεοὺς
<aristoph. clouds. 1240> ἐμοῦ καταπροίξει.   θαυμασίως ἥσθην θεοῖς,
<aristoph. clouds. 1241> καὶ Ζεὺς γέλοιος ὀμνύμενος τοῖς εἰδόσιν.
<aristoph. clouds. 1242> ἦ μὴν σὺ τούτων τῷ χρόνῳ δώσεις δίκην.
<aristoph. clouds. 1243> ἀλλ' εἴτ' ἀποδώσεις μοι τὰ χρήματ' εἴτε μή,
<aristoph. clouds. 1244> ἀπόπεμψον ἀποκρινάμενος.   ἔχε νυν ἥσυχος.
<aristoph. clouds. 1245> ἐγὼ γὰρ αὐτίκ' ἀποκρινοῦμαί σοι σαφῶς.
<aristoph. clouds. 1246> τί σοι δοκεῖ δράσειν;   ἀποδώσειν μοι δοκεῖ.
<aristoph. clouds. 1247> ποῦ 'σθ' οὗτος ἁπαιτῶν με τἀργύριον; λέγε
<aristoph. clouds. 1248> τουτὶ τί ἔστι;   τοῦθ' ὅ τι ἐστί; κάρδοπος.
<aristoph. clouds. 1249> ἔπειτ' ἀπαιτεῖς τἀργύριον τοιοῦτος ὤν;
<aristoph. clouds. 1250> οὐκ ἂν ἀποδοίην οὐδ' ἂν ὀβολὸν οὐδενί,
<aristoph. clouds. 1251> ὅστις καλέσειε κάρδοπον τὴν καρδόπην.
<aristoph. clouds. 1252> οὐκ ἄρ' ἀποδώσεις;   οὐχ ὅσον γέ μ' εἰδέναι.
<aristoph. clouds. 1253> οὔκουν ἀνύσας τι θᾶττον ἀπολιταργιεῖς
<aristoph. clouds. 1254> ἀπὸ τῆς θύρας;   ἄπειμι, καὶ τοῦτ' ἴσθ' ὅτι
<aristoph. clouds. 1255> θήσω πρυτανεῖ' ἢ μηκέτι ζῴην ἐγώ.
<aristoph. clouds. 1256> καὶ προσαπολεῖς ἄρ' αὐτὰ πρὸς ταῖς δώδεκα.
<aristoph. clouds. 1257> καίτοι σε τοῦτό γ' οὐχὶ βούλομαι παθεῖν,
<aristoph. clouds. 1258> ὁτιὴ 'κάλεσας εὐηθικῶς τὴν κάρδοπον.
<aristoph. clouds. 1259> ἰώ μοί μοι.
<aristoph. clouds. 1260> ἔα. τίς οὑτοσί ποτ' ἔσθ' ὁ θρηνῶν; οὔτι που
<aristoph. clouds. 1261> τῶν Καρκίνου τις δαιμόνων ἐφθέγξατο;
<aristoph. clouds. 1262> τί δ' ὅστις εἰμὶ τοῦτο βούλεσθ' εἰδέναι;
<aristoph. clouds. 1263> ἀνὴρ κακοδαίμων.   κατὰ σεαυτόν νυν τρέπου.
<aristoph. clouds. 1264> ὦ σκληρὲ δαῖμον, ὦ τύχαι θραυσάντυγες
<aristoph. clouds. 1265> ἵππων ἐμῶν, ὦ Παλλὰς ὥς μ' ἀπώλεσας.
<aristoph. clouds. 1266> τί δαί σε Τληπόλεμός ποτ' εἴργασται κακόν;
<aristoph. clouds. 1267> μὴ σκῶπτέ μ' ὦ τᾶν, ἀλλά μοι τὰ χρήματα
<aristoph. clouds. 1268> τὸν υἱὸν ἀποδοῦναι κέλευσον ἅλαβεν,
<aristoph. clouds. 1269> ἄλλως τε μέντοι καὶ κακῶς πεπραγότι.
<aristoph. clouds. 1270> τὰ ποῖα ταῦτα χρήμαθ';   ἁδανείσατο.
<aristoph. clouds. 1271> κακῶς ἄρ' ὄντως εἶχες, ὥς γ' ἐμοὶ δοκεῖς.
<aristoph. clouds. 1272> ἵππους ἐλαύνων ἐξέπεσον νὴ τοὺς θεούς.
<aristoph. clouds. 1273> τί δῆτα ληρεῖς ὥσπερ ἀπ' ὄνου καταπεσών;
<aristoph. clouds. 1274> ληρῶ, τὰ χρήματ' ἀπολαβεῖν εἰ βούλομαι;
<aristoph. clouds. 1275> οὐκ ἔσθ' ὅπως σύ γ' αὐτὸς ὑγιαίνεις.   τί δαί;
<aristoph. clouds. 1276> τὸν ἐγκέφαλον ὥσπερ σεσεῖσθαί μοι δοκεῖς.
<aristoph. clouds. 1277> σὺ δὲ νὴ τὸν ̔Ερμῆν προσκεκλήσεσθαί γέ μοι,
<aristoph. clouds. 1278> εἰ μὴ 'ποδώσεις τἀργύριον.   κάτειπέ νυν,
<aristoph. clouds. 1279> πότερα νομίζεις καινὸν ἀεὶ τὸν Δία
<aristoph. clouds. 1280> ὕειν ὕδωρ ἑκάστοτ', ἢ τὸν ἥλιον
<aristoph. clouds. 1281> ἕλκειν κάτωθεν ταὐτὸ τοῦθ' ὕδωρ πάλιν;
<aristoph. clouds. 1282> οὐκ οἶδ' ἔγωγ' ὁπότερον, οὐδέ μοι μέλει.
<aristoph. clouds. 1283> πῶς οὖν ἀπολαβεῖν τἀργύριον δίκαιος εἶ,
<aristoph. clouds. 1284> εἰ μηδὲν οἶσθα τῶν μετεώρων πραγμάτων;
<aristoph. clouds. 1285> ἀλλ' εἰ σπανίζεις, τἀργυρίου μοι τὸν τόκον
<aristoph. clouds. 1286> ἀπόδοτε:   τοῦτο δ' ἔσθ' ὁ τόκος τί θηρίον;
<aristoph. clouds. 1287> τί δ' ἄλλο γ' ἢ κατὰ μῆνα καὶ καθ' ἡμέραν
<aristoph. clouds. 1288> πλέον πλέον τἀργύριον ἀεὶ γίγνεται
<aristoph. clouds. 1289> ὑπορρέοντος τοῦ χρόνου;   καλῶς λέγεις.
<aristoph. clouds. 1290> τί δῆτα; τὴν θάλατταν ἔσθ' ὅτι πλείονα
<aristoph. clouds. 1291> νυνὶ νομίζεις ἢ πρὸ τοῦ;   μὰ Δί' ἀλλ' ἴσην.
<aristoph. clouds. 1292> οὐ γὰρ δίκαιον πλείον' εἶναι.   κᾆτα πῶς
<aristoph. clouds. 1293> αὕτη μὲν ὦ κακόδαιμον οὐδὲν γίγνεται
<aristoph. clouds. 1294> ἐπιρρεόντων τῶν ποταμῶν πλείων, σὺ δὲ
<aristoph. clouds. 1295> ζητεῖς ποιῆσαι τἀργύριον πλεῖον τὸ σόν;
<aristoph. clouds. 1296> οὐκ ἀποδιώξει σαυτὸν ἀπὸ τῆς οἰκίας;
<aristoph. clouds. 1297> φέρε μοι τὸ κέντρον.   ταῦτ' ἐγὼ μαρτύρομαι.
<aristoph. clouds. 1298> ὕπαγε. τί μέλλεις; οὐκ ἐλᾷς ὦ σαμφόρα;
<aristoph. clouds. 1299> ταῦτ' οὐχ ὕβρις δῆτ' ἐστίν;   ᾄξεις; ἐπιαλῶ
<aristoph. clouds. 1300> κεντῶν ὑπὸ τὸν πρωκτόν σε τὸν σειραφόρον.
<aristoph. clouds. 1301> φεύγεις; ἔμελλόν ς' ἆρα κινήσειν ἐγὼ
<aristoph. clouds. 1302> αὐτοῖς τροχοῖς τοῖς σοῖσι καὶ ξυνωρίσιν.
<aristoph. clouds. 1303> οἷον τὸ πραγμάτων ἐρᾶν φλαύρων: ὁ γὰρ
<aristoph. clouds. 1304> γέρων ὅδ' ἐρασθεὶς
<aristoph. clouds. 1305> ἀποστερῆσαι βούλεται
<aristoph. clouds. 1306> τὰ χρήμαθ' ἁδανείσατο:
<aristoph. clouds. 1307> κοὐκ ἔσθ' ὅπως οὐ τήμερον
<aristoph. clouds. 1308> λήψεταί τι πρᾶγμ', ὃ τοῦτον
<aristoph. clouds. 1309> ποιήσει τὸν σοφιστὴν ἴσως,
<aristoph. clouds. 1310> ἀνθ' ὧν πανουργεῖν ἤρξατ', ἐξαίφνης λαβεῖν κακόν τι.
<aristoph. clouds. 1311> οἶμαι γὰρ αὐτὸν αὐτίχ' εὑρήσειν ὅπερ
<aristoph. clouds. 1312> πάλαι ποτ' †ἐπεζήτει†
<aristoph. clouds. 1313> εἶναι τὸν υἱὸν δεινόν οἱ
<aristoph. clouds. 1314> γνώμας ἐναντίας λέγειν
<aristoph. clouds. 1315> τοῖσιν δικαίοις, ὥστε νικᾶν
<aristoph. clouds. 1316> ἅπαντας οἷσπερ ἂν
<aristoph. clouds. 1317> ξυγγένηται, κἂν λέγῃ παμπόνηρ'.
<aristoph. clouds. 1320> ἴσως δ' ἴσως βουλήσεται κἄφωνον αὐτὸν εἶναι.
<aristoph. clouds. 1321> ἰοὺ ἰού.
<aristoph. clouds. 1322> ὦ γείτονες καὶ ξυγγενεῖς καὶ δημόται,
<aristoph. clouds. 1323> ἀμυνάθετέ μοι τυπτομένῳ πάσῃ τέχνῃ.
<aristoph. clouds. 1324> οἴμοι κακοδαίμων τῆς κεφαλῆς καὶ τῆς γνάθου.
<aristoph. clouds. 1325> ὦ μιαρὲ τύπτεις τὸν πατέρα;   φήμ' ὦ πάτερ.
<aristoph. clouds. 1326> ὁρᾶθ' ὁμολογοῦνθ' ὅτι με τύπτει.   καὶ μάλα.
<aristoph. clouds. 1327> ὦ μιαρὲ καὶ πατραλοῖα καὶ τοιχωρύχε.
<aristoph. clouds. 1328> αὖθίς με ταὐτὰ ταῦτα καὶ πλείω λέγε.
<aristoph. clouds. 1329> ἆρ' οἶσθ' ὅτι χαίρω πόλλ' ἀκούων καὶ κακά;
<aristoph. clouds. 1330> ὦ λακκόπρωκτε.   πάττε πολλοῖς τοῖς ῥόδοις.
<aristoph. clouds. 1331> τὸν πατέρα τύπτεις;   κἀποφανῶ γε νὴ Δία
<aristoph. clouds. 1332> ὡς ἐν δίκῃ ς' ἔτυπτον.   ὦ μιαρώτατε,
<aristoph. clouds. 1333> καὶ πῶς γένοιτ' ἂν πατέρα τύπτειν ἐν δίκῃ;
<aristoph. clouds. 1334> ἔγωγ' ἀποδείξω καί σε νικήσω λέγων.
<aristoph. clouds. 1335> τουτὶ σὺ νικήσεις;   πολύ γε καὶ ῥᾳδίως.
<aristoph. clouds. 1336> ἑλοῦ δ' ὁπότερον τοῖν λόγοιν βούλει λέγειν.
<aristoph. clouds. 1337> ποίοιν λόγοιν;   τὸν κρείττον' ἢ τὸν ἥττονα.
<aristoph. clouds. 1338> ἐδιδαξάμην μέντοι σε νὴ Δί' ὦ μέλε
<aristoph. clouds. 1339> τοῖσιν δικαίοις ἀντιλέγειν, εἰ ταῦτά γε
<aristoph. clouds. 1340> μέλλεις ἀναπείσειν, ὡς δίκαιον καὶ καλὸν
<aristoph. clouds. 1341> τὸν πατέρα τύπτεσθ' ἐστὶν ὑπὸ τῶν υἱέων.
<aristoph. clouds. 1342> ἀλλ' οἴομαι μέντοι ς' ἀναπείσειν, ὥστε γε
<aristoph. clouds. 1343> οὐδ' αὐτὸς ἀκροασάμενος οὐδὲν ἀντερεῖς.
<aristoph. clouds. 1344> καὶ μὴν ὅ τι καὶ λέξεις ἀκοῦσαι βούλομαι.
<aristoph. clouds. 1345> σὸν ἔργον ὦ πρεσβῦτα φροντίζειν ὅπῃ
<aristoph. clouds. 1346> τὸν ἄνδρα κρατήσεις,
<aristoph. clouds. 1347> ὡς οὗτος, εἰ μή τῳ 'πεποίθειν, οὐκ ἂν ἦν
<aristoph. clouds. 1348> οὕτως ἀκόλαστος.
<aristoph. clouds. 1349> ἀλλ' ἔσθ' ὅτῳ θρασύνεται: δῆλόν γε τἀνθρώπου
<aristoph. clouds. 1350> 'στὶ τὸ λῆμα.
<aristoph. clouds. 1351> ἀλλ' ἐξ ὅτου τὸ πρῶτον ἤρξαθ' ἡ μάχη γενέσθαι,
<aristoph. clouds. 1352> ἤδη λέγειν χρὴ πρὸς χορόν: πάντως δὲ τοῦτο δράσεις.
<aristoph. clouds. 1353> καὶ μὴν ὅθεν γε πρῶτον ἠρξάμεσθα λοιδορεῖσθαι
<aristoph. clouds. 1354> ἐγὼ φράσω: 'πειδὴ γὰρ εἱστιώμεθ', ὥσπερ ἴστε,
<aristoph. clouds. 1355> πρῶτον μὲν αὐτὸν τὴν λύραν λαβόντ' ἐγὼ 'κέλευσα
<aristoph. clouds. 1356> ᾆσαι Σιμωνίδου μέλος, τὸν Κριὸν ὡς ἐπέχθη.
<aristoph. clouds. 1357> ὁ δ' εὐθέως ἀρχαῖον εἶν' ἔφασκε τὸ κιθαρίζειν
<aristoph. clouds. 1358> ᾄδειν τε πίνονθ' ὡσπερεὶ κάχρυς γυναῖκ' ἀλοῦσαν.
<aristoph. clouds. 1359> οὐ γὰρ τότ' εὐθὺς χρῆν ς' ἄρα τύπτεσθαί τε καὶ πατεῖσθαι,
<aristoph. clouds. 1360> ᾄδειν κελεύονθ' ὡσπερεὶ τέττιγας ἑστιῶντα;
<aristoph. clouds. 1361> τοιαῦτα μέντοι καὶ τότ' ἔλεγεν ἔνδον οἷάπερ νῦν,
<aristoph. clouds. 1362> καὶ τὸν Σιμωνίδην ἔφασκ' εἶναι κακὸν ποιητήν.
<aristoph. clouds. 1363> κἀγὼ μόλις μὲν ἀλλ' ὅμως ἠνεσχόμην τὸ πρῶτον:
<aristoph. clouds. 1364> ἔπειτα δ' ἐκέλευς' αὐτὸν ἀλλὰ μυρρίνην λαβόντα
<aristoph. clouds. 1365> τῶν Αἰσχύλου λέξαι τί μοι: κᾆθ' οὗτος εὐθὺς εἶπεν:
<aristoph. clouds. 1366> “ἐγὼ γὰρ Αἰσχύλον νομίζω πρῶτον ἐν ποιηταῖς,
<aristoph. clouds. 1367> ψόφου πλέων ἀξύστατον στόμφακα κρημνοποιόν;”
<aristoph. clouds. 1368> κἀνταῦθα πῶς οἴεσθέ μου τὴν καρδίαν ὀρεχθεῖν;
<aristoph. clouds. 1369> ὅμως δὲ τὸν θυμὸν δακὼν ἔφην, “σὺ δ' ἀλλὰ τούτων
<aristoph. clouds. 1370> λέξον τι τῶν νεωτέρων, ἅττ' ἐστὶ τὰ σοφὰ ταῦτα.”
<aristoph. clouds. 1371> ὁ δ' εὐθὺς ᾖς' Εὐριπίδου ῥῆσίν τιν', ὡς ἐκίνει
<aristoph. clouds. 1372> ἀδελφὸς ὦλεξίκακε τὴν ὁμομητρίαν ἀδελφήν.
<aristoph. clouds. 1373> κἀγὼ οὐκέτ' ἐξηνεσχόμην, ἀλλ' εὐθέως ἀράττω
<aristoph. clouds. 1374> πολλοῖς κακοῖς καἰσχροῖσι: κᾆτ' ἐντεῦθεν, οἷον εἰκός,
<aristoph. clouds. 1375> ἔπος πρὸς ἔπος ἠρειδόμεσθ': εἶθ' οὗτος ἐπαναπηδᾶ,
<aristoph. clouds. 1376> κἄπειτ' ἔφλα με κἀσπόδει κἄπνιγε κἀπέθλιβεν.
<aristoph. clouds. 1377> οὔκουν δικαίως, ὅστις οὐκ Εὐριπίδην ἐπαινεῖς
<aristoph. clouds. 1378> σοφώτατον;  σοφώτατόν γ' ἐκεῖνον:ὦ — τί ς' εἴπω;
<aristoph. clouds. 1379> ἀλλ' αὖθις αὖ τυπτήσομαι.  νὴ τὸν Δί' ἐν δίκῃ γ' ἄν.
<aristoph. clouds. 1380> καὶ πῶς δικαίως; ὅστις ὦ 'ναίσχυντέ ς' ἐξέθρεψα,
<aristoph. clouds. 1381> αἰσθανόμενός σου πάντα τραυλίζοντος, ὅ τι νοοίης.
<aristoph. clouds. 1382> εἰ μέν γε βρῦν εἴποις, ἐγὼ γνοὺς ἂν πιεῖν ἐπέσχον:
<aristoph. clouds. 1383> μαμμᾶν δ' ἂν αἰτήσαντος ἧκόν σοι φέρων ἂν ἄρτον:
<aristoph. clouds. 1384> κακκᾶν δ' ἂν οὐκ ἔφθης φράσας, κἀγὼ λαβὼν θύραζε
<aristoph. clouds. 1385> ἐξέφερον ἂν καὶ προὐσχόμην σε: σὺ δ' ἐμὲ νῦν ἀπάγχων
<aristoph. clouds. 1386> βοῶντα καὶ κεκραγόθ' ὅτι
<aristoph. clouds. 1387> χεζητιῴην, οὐκ ἔτλης
<aristoph. clouds. 1388> ἔξω 'ξενεγκεῖν ὦ μιαρὲ
<aristoph. clouds. 1389> θύραζέ μ', ἀλλὰ πνιγόμενος
<aristoph. clouds. 1390> αὐτοῦ 'ποίησα κακκᾶν.
<aristoph. clouds. 1391> οἶμαί γε τῶν νεωτέρων τὰς καρδίας
<aristoph. clouds. 1392> πηδᾶν ὅ τι λέξει.
<aristoph. clouds. 1393> εἰ γὰρ τοιαῦτά γ' οὗτος ἐξειργασμένος
<aristoph. clouds. 1394> λαλῶν ἀναπείσει,
<aristoph. clouds. 1395> τὸ δέρμα τῶν γεραιτέρων λάβοιμεν ἂν
<aristoph. clouds. 1396> ἀλλ' οὐδ' ἐρεβίνθου.
<aristoph. clouds. 1397> σὸν ἔργον ὦ καινῶν ἐπῶν κινητὰ καὶ μοχλευτὰ
<aristoph. clouds. 1398> πειθώ τινα ζητεῖν, ὅπως δόξεις λέγειν δίκαια.
<aristoph. clouds. 1399> ὡς ἡδὺ καινοῖς πράγμασιν καὶ δεξιοῖς ὁμιλεῖν,
<aristoph. clouds. 1400> καὶ τῶν καθεστώτων νόμων ὑπερφρονεῖν δύνασθαι.
<aristoph. clouds. 1401> ἐγὼ γὰρ ὅτε μὲν ἱππικῇ τὸν νοῦν μόνῃ προσεῖχον,
<aristoph. clouds. 1402> οὐδ' ἂν τρί' εἰπεῖν ῥήμαθ' οἷός τ' ἦν πρὶν ἐξαμαρτεῖν:
<aristoph. clouds. 1403> νυνὶ δ' ἐπειδή μ' οὑτοσὶ τούτων ἔπαυσεν αὐτός,
<aristoph. clouds. 1404> γνώμαις δὲ λεπταῖς καὶ λόγοις ξύνειμι καὶ μερίμναις,
<aristoph. clouds. 1405> οἶμαι διδάξειν ὡς δίκαιον τὸν πατέρα κολάζειν.
<aristoph. clouds. 1406> ἵππευε τοίνυν νὴ Δί', ὡς ἔμοιγε κρεῖττόν ἐστιν
<aristoph. clouds. 1407> ἵππων τρέφειν τέθριππον ἢ τυπτόμενον ἐπιτριβῆναι.
<aristoph. clouds. 1408> ἐκεῖσε δ' ὅθεν ἀπέσχισάς με τοῦ λόγου μέτειμι,
<aristoph. clouds. 1409> καὶ πρῶτ' ἐρήσομαί σε τουτί: παῖδά μ' ὄντ' ἔτυπτες;
<aristoph. clouds. 1410> ἔγωγέ ς' εὐνοῶν τε καὶ κηδόμενος.  εἰπὲ δή μοι,
<aristoph. clouds. 1411> οὐ κἀμέ σοι δίκαιόν ἐστιν εὐνοεῖν ὁμοίως
<aristoph. clouds. 1412> τύπτειν τ', ἐπειδήπερ γε τοῦτ' ἐστ' εὐνοεῖν τὸ τύπτειν;
<aristoph. clouds. 1413> πῶς γὰρ τὸ μὲν σὸν σῶμα χρὴ πληγῶν ἀθῷον εἶναι,
<aristoph. clouds. 1414> τοὐμὸν δὲ μή; καὶ μὴν ἔφυν ἐλεύθερός γε κἀγώ.
<aristoph. clouds. 1415> κλάουσι παῖδες, πατέρα δ' οὐ κλάειν δοκεῖς;
<aristoph. clouds. 1416> φήσεις νομίζεσθαι σὺ παιδὸς τοῦτο τοὔργον εἶναι:
<aristoph. clouds. 1417> ἐγὼ δέ γ' ἀντείποιμ' ἂν ὡς δὶς παῖδες οἱ γέροντες:
<aristoph. clouds. 1418> εἰκὸς δὲ μᾶλλον τοὺς γέροντας ἢ νέους τι κλάειν,
<aristoph. clouds. 1419> ὅσῳπερ ἐξαμαρτάνειν ἧττον δίκαιον αὐτούς.
<aristoph. clouds. 1420> ἀλλ' οὐδαμοῦ νομίζεται τὸν πατέρα τοῦτο πάσχειν.
<aristoph. clouds. 1421> οὔκουν ἀνὴρ ὁ τὸν νόμον θεὶς τοῦτον ἦν τὸ πρῶτον
<aristoph. clouds. 1422> ὥσπερ σὺ κἀγώ, καὶ λέγων ἔπειθε τοὺς παλαιούς;
<aristoph. clouds. 1423> ἧττόν τι δῆτ' ἔξεστι κἀμοὶ καινὸν αὖ τὸ λοιπὸν
<aristoph. clouds. 1424> θεῖναι νόμον τοῖς υἱέσιν, τοὺς πατέρας ἀντιτύπτειν;
<aristoph. clouds. 1425> ὅσας δὲ πληγὰς εἴχομεν πρὶν τὸν νόμον τεθῆναι,
<aristoph. clouds. 1426> ἀφίεμεν, καὶ δίδομεν αὐτοῖς προῖκα συγκεκόφθαι.
<aristoph. clouds. 1427> σκέψαι δὲ τοὺς ἀλεκτρυόνας καὶ τἄλλα τὰ βοτὰ ταυτί,
<aristoph. clouds. 1428> ὡς τοὺς πατέρας ἀμύνεται: καίτοι τί διαφέρουσιν
<aristoph. clouds. 1429> ἡμῶν ἐκεῖνοι, πλήν γ' ὅτι ψηφίσματ' οὐ γράφουσιν;
<aristoph. clouds. 1430> τί δῆτ', ἐπειδὴ τοὺς ἀλεκτρυόνας ἅπαντα μιμεῖ,
<aristoph. clouds. 1431> οὐκ ἐσθίεις καὶ τὴν κόπρον κἀπὶ ξύλου καθεύδεις;
<aristoph. clouds. 1432> οὐ ταὐτὸν ὦ τᾶν ἐστίν, οὐδ' ἂν Σωκράτει δοκοίη.
<aristoph. clouds. 1433> πρὸς ταῦτα μὴ τύπτ': εἰ δὲ μή, σαυτόν ποτ' αἰτιάσει.
<aristoph. clouds. 1434> καὶ πῶς;  ἐπεὶ σὲ μὲν δίκαιός εἰμ' ἐγὼ κολάζειν,
<aristoph. clouds. 1435> σὺ δ', ἢν γένηταί σοι, τὸν υἱόν.  ἢν δὲ μὴ γένηται,
<aristoph. clouds. 1436> μάτην ἐμοὶ κεκλαύσεται, σὺ δ' ἐγχανὼν τεθνήξεις.
<aristoph. clouds. 1437> ἐμοὶ μὲν ὦνδρες ἥλικες δοκεῖ λέγειν δίκαια:
<aristoph. clouds. 1438> κἄμοιγε συγχωρεῖν δοκεῖ τούτοισι τἀπιεικῆ.
<aristoph. clouds. 1439> κλάειν γὰρ ἡμᾶς εἰκός ἐστ', ἢν μὴ δίκαια δρῶμεν.
<aristoph. clouds. 1440> σκέψαι δὲ χἀτέραν ἔτι γνώμην.  ἀπὸ γὰρ
<aristoph. clouds. 1441> καὶ μὴν ἴσως γ' οὐκ ἀχθέσει παθὼν ἃ νῦν πέπονθας.
<aristoph. clouds. 1442> πῶς δή; δίδαξον γὰρ τί μ' ἐκ τούτων ἐπωφελήσεις.
<aristoph. clouds. 1443> τὴν μητέρ' ὥσπερ καὶ σὲ τυπτήσω.  τί φῄς, τί φῂς σύ;
<aristoph. clouds. 1444> τοῦθ' ἕτερον αὖ μεῖζον κακόν.  τί δ' ἢν ἔχων τὸν ἥττω
<aristoph. clouds. 1445> λόγον σε νικήσω λέγων
<aristoph. clouds. 1446> τὴν μητέρ' ὡς τύπτειν χρεών;
<aristoph. clouds. 1447> τί δ' ἄλλο γ' ἢν ταυτὶ ποιῇς,
<aristoph. clouds. 1448> οὐδέν σε κωλύσει σεαυτὸν
<aristoph. clouds. 1449> ἐμβαλεῖν ἐς τὸ βάραθρον
<aristoph. clouds. 1450> μετὰ Σωκράτους
<aristoph. clouds. 1451> καὶ τὸν λόγον τὸν ἥττω.
<aristoph. clouds. 1452> ταυτὶ δι' ὑμᾶς ὦ Νεθέλαι πέπονθ' ἐγώ,
<aristoph. clouds. 1453> ὑμῖν ἀναθεὶς ἅπαντα τἀμὰ πράγματα.
<aristoph. clouds. 1454> αὐτὸς μὲν οὖν σαυτῷ σὺ τούτων αἴτιος,
<aristoph. clouds. 1455> στρέψας σεαυτὸν ἐς πονηρὰ πράγματα.
<aristoph. clouds. 1456> τί δῆτα ταῦτ' οὔ μοι τότ' ἠγορεύετε,
<aristoph. clouds. 1457> ἀλλ' ἄνδρ' ἄγροικον καὶ γέροντ' ἐπῄρετε;
<aristoph. clouds. 1458> ἡμεῖς ποιοῦμεν ταῦθ' ἑκάστοθ' ὅταν τινὰ
<aristoph. clouds. 1459> γνῶμεν πονηρῶν ὄντ' ἐραστὴν πραγμάτων,
<aristoph. clouds. 1460> ἕως ἂν αὐτὸν ἐμβάλωμεν ἐς κακόν,
<aristoph. clouds. 1461> ὅπως ἂν εἰδῇ τοὺς θεοὺς δεδοικέναι.
<aristoph. clouds. 1462> ὤμοι πονηρά γ' ὦ Νεφέλαι, δίκαια δέ.
<aristoph. clouds. 1463> οὐ γάρ μ' ἐχρῆν τὰ χρήμαθ' ἁδανεισάμην
<aristoph. clouds. 1464> ἀποστερεῖν. νῦν οὖν ὅπως ὦ φίλτατε
<aristoph. clouds. 1465> τὸν Χαιρεφῶντα τὸν μιαρὸν καὶ Σωκράτη
<aristoph. clouds. 1466> ἀπολεῖς μετ' ἐμοῦ 'λθών, οἳ σὲ κἄμ' ἐξηπάτων.
<aristoph. clouds. 1467> ἀλλ' οὐκ ἂν ἀδικήσαιμι τοὺς διδασκάλους.
<aristoph. clouds. 1468> ναὶ ναὶ καταιδέσθητι πατρῷον Δία.
<aristoph. clouds. 1469> ἰδού γε Δία πατρῷον: ὡς ἀρχαῖος εἶ.
<aristoph. clouds. 1470> Ζεὺς γάρ τις ἔστιν;   ἔστιν.   οὐκ ἔστ', οὔκ, ἐπεὶ
<aristoph. clouds. 1471> Δῖνος βασιλεύει τὸν Δί' ἐξεληλακώς.
<aristoph. clouds. 1472> οὐκ ἐξελήλακ', ἀλλ' ἐγὼ τοῦτ' ᾠόμην
<aristoph. clouds. 1473> διὰ τουτονὶ τὸν δῖνον. οἴμοι δείλαιος
<aristoph. clouds. 1474> ὅτε καὶ σὲ χυτρεοῦν ὄντα θεὸν ἡγησάμην.
<aristoph. clouds. 1475> ἐνταῦθα σαυτῷ παραφρόνει καὶ φληνάφα.
<aristoph. clouds. 1476> οἴμοι παρανοίας: ὡς ἐμαινόμην ἄρα,
<aristoph. clouds. 1477> ὅτ' ἐξέβαλλον τοὺς θεοὺς διὰ Σωκράτη.
<aristoph. clouds. 1478> ἀλλ' ὦ φίλ' ̔Ερμῆ μηδαμῶς θύμαινέ μοι
<aristoph. clouds. 1479> μηδέ μ' ἐπιτρίψῃς, ἀλλὰ συγγνώμην ἔχε
<aristoph. clouds. 1480> ἐμοῦ παρανοήσαντος ἀδολεσχίᾳ:
<aristoph. clouds. 1481> καί μοι γενοῦ ξύμβουλος, εἴτ' αὐτοὺς γραφὴν
<aristoph. clouds. 1482> διωκάθω γραψάμενος εἴθ' ὅ τι σοι δοκεῖ.
<aristoph. clouds. 1483> ὀρθῶς παραινεῖς οὐκ ἐῶν δικορραφεῖν,
<aristoph. clouds. 1484> ἀλλ' ὡς τάχιστ' ἐμπιμπράναι τὴν οἰκίαν
<aristoph. clouds. 1485> τῶν ἀδολεσχῶν. δεῦρο δεῦρ' ὦ Ξανθία,
<aristoph. clouds. 1486> κλίμακα λαβὼν ἔξελθε καὶ σμινύην φέρων,
<aristoph. clouds. 1487> κἄπειτ' ἐπαναβὰς ἐπὶ τὸ φροντιστήριον
<aristoph. clouds. 1488> τὸ τέγος κατάσκαπτ', εἰ φιλεῖς τὸν δεσπότην,
<aristoph. clouds. 1489> ἕως ἂν αὐτοῖς ἐμβάλῃς τὴν οἰκίαν:
<aristoph. clouds. 1490> ἐμοὶ δὲ δᾷδ' ἐνεγκάτω τις ἡμμένην,
<aristoph. clouds. 1491> κἀγώ τιν' αὐτῶν τήμερον δοῦναι δίκην
<aristoph. clouds. 1492> ἐμοὶ ποιήσω, κεἰ σφόδρ' εἴς' ἀλαζόνες.
<aristoph. clouds. 1493> ἰοὺ ἰού.
<aristoph. clouds. 1494> σὸν ἔργον ὦ δᾲς ἱέναι πολλὴν φλόγα.
<aristoph. clouds. 1495> ἄνθρωπε, τί ποιεῖς;   ὅ τι ποιῶ; τί δ' ἄλλο γ' ἢ
<aristoph. clouds. 1496> διαλεπτολογοῦμαι ταῖς δοκοῖς τῆς οἰκίας;
<aristoph. clouds. 1497> οἴμοι τίς ἡμῶν πυρπολεῖ τὴν οἰκίαν;
<aristoph. clouds. 1498> ἐκεῖνος οὗπερ θοἰμάτιον εἰλήφατε.
<aristoph. clouds. 1499> ἀπολεῖς ἀπολεῖς.   τοῦτ' αὐτὸ γὰρ καὶ βούλομαι,
<aristoph. clouds. 1500> ἢν ἡ σμινύη μοι μὴ προδῷ τὰς ἐλπίδας,
<aristoph. clouds. 1501> ἢ 'γὼ πρότερόν πως ἐκτραχηλισθῶ πεσών.
<aristoph. clouds. 1502> οὗτος τί ποιεῖς ἐτεὸν οὑπὶ τοῦ τέγους;
<aristoph. clouds. 1503> ἀεροβατῶ καὶ περιφρονῶ τὸν ἥλιον.
<aristoph. clouds. 1504> οἴμοι τάλας δείλαιος ἀποπνιγήσομαι.
<aristoph. clouds. 1505> ἐγὼ δὲ κακοδαίμων γε κατακαυθήσομαι.
<aristoph. clouds. 1506> τί γὰρ μαθόντες τοὺς θεοὺς ὑβρίζετε,
<aristoph. clouds. 1507> καὶ τῆς σελήνης ἐσκοπεῖσθε τὴν ἕδραν;
<aristoph. clouds. 1508> δίωκε βάλλε παῖε, πολλῶν οὕνεκα,
<aristoph. clouds. 1509> μάλιστα δ' εἰδὼς τοὺς θεοὺς ὡς ἠδίκουν.
<aristoph. clouds. 1510> ἡγεῖσθ' ἔξω: κεχόρευται γὰρ μετρίως τό γε τήμερον ἡμῖν.
