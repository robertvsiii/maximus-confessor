<eur. ia. 49> ̓Εγένοντο Λήδᾳ Θεστιάδι τρεῖς παρθένοι,
<eur. ia. 50> Φοίβη Κλυταιμήστρα τ', ἐμὴ ξυνάορος,
<eur. ia. 51> ̔Ελένη τε: ταύτης οἱ τὰ πρῶτ' ὠλβισμένοι
<eur. ia. 52> μνηστῆρες ἦλθον ̔Ελλάδος νεανίαι.
<eur. ia. 53> δειναὶ δ' ἀπειλαὶ καὶ κατ' ἀλλήλων φόνος
<eur. ia. 54> ξυνίσταθ', ὅστις μὴ λάβοι τὴν παρθένον.
<eur. ia. 55> τὸ πρᾶγμα δ' ἀπόρως εἶχε Τυνδάρεῳ πατρί,
<eur. ia. 56> δοῦναί τε μὴ δοῦναί τε, τῆς τύχης ὅπως
<eur. ia. 57> ἅψαιτ' ἄριστα. καί νιν εἰσῆλθεν τάδε:
<eur. ia. 58> ὅρκους συνάψαι δεξιάς τε συμβαλεῖν
<eur. ia. 59> μνηστῆρας ἀλλήλοισι καὶ δι' ἐμπύρων
<eur. ia. 60> σπονδὰς καθεῖναι κἀπαράσασθαι τάδε:
<eur. ia. 61> ὅτου γυνὴ γένοιτο Τυνδαρὶς κόρη,
<eur. ia. 62> τούτῳ ξυναμυνεῖν, εἴ τις ἐκ δόμων λαβὼν
<eur. ia. 63> οἴχοιτο τόν τ' ἔχοντ' ἀπωθοίη λέχους,
<eur. ia. 64> κἀπιστρατεύσειν καὶ κατασκάψειν πόλιν
<eur. ia. 65> ̔́Ελλην' ὁμοίως βάρβαρόν θ' ὅπλων μέτα.
<eur. ia. 66> ἐπεὶ δ' ἐπιστώθησαν — εὖ δέ πως γέρων
<eur. ia. 67> ὑπῆλθεν αὐτοὺς Τυνδάρεως πυκνῇ φρενί —
<eur. ia. 68> δίδως' ἑλέσθαι θυγατρὶ μνηστήρων ἕνα,
<eur. ia. 69> ὅτου πνοαὶ φέροιεν ̓Αφροδίτης φίλαι.
<eur. ia. 70> ἣ δ' εἵλεθ', ὅς σφε μήποτ' ὤφελεν λαβεῖν,
<eur. ia. 71> Μενέλαον. ἐλθὼν δ' ἐκ Φρυγῶν ὁ τὰς θεὰς
<eur. ia. 72> κρίνων ὅδ', ὡς ὁ μῦθος ̓Αργείων ἔχει,
<eur. ia. 73> Λακεδαίμον', ἀνθηρὸς μὲν εἱμάτων στολῇ
<eur. ia. 74> χρυσῷ δὲ λαμπρός, βαρβάρῳ χλιδήματι,
<eur. ia. 75> ἐρῶν ἐρῶσαν ᾤχετ' ἐξαναρπάσας
<eur. ia. 76> ̔Ελένην πρὸς ̓́Ιδης βούσταθμ', ἔκδημον λαβὼν
<eur. ia. 77> Μενέλαον. ὃ δὲ καθ' ̔Ελλάδ' οἰστρήσας δρόμῳ
<eur. ia. 78> ὅρκους παλαιοὺς Τυνδάρεω μαρτύρεται,
<eur. ia. 79> ὡς χρὴ βοηθεῖν τοῖσιν ἠδικημένοις.
<eur. ia. 80> τοὐντεῦθεν οὖν ̔́Ελληνες ᾄξαντες δορί,
<eur. ia. 81> τεύχη λαβόντες στενόπορ' Αὐλίδος βάθρα
<eur. ia. 82> ἥκουσι τῆσδε, ναυσὶν ἀσπίσιν θ' ὁμοῦ
<eur. ia. 83> ἵπποις τε πολλοῖς ἅρμασίν τ' ἠσκημένοι.
<eur. ia. 84> κἀμὲ στρατηγεῖν † κἆτα Μενέλεω χάριν †
<eur. ia. 85> εἵλοντο, σύγγονόν γε. τἀξίωμα δὲ
<eur. ia. 86> ἄλλος τις ὤφελ' ἀντ' ἐμοῦ λαβεῖν τόδε.
<eur. ia. 87> ἠθροισμένου δὲ καὶ ξυνεστῶτος στρατοῦ
<eur. ia. 88> ἥμεσθ' ἀπλοίᾳ χρώμενοι κατ' Αὐλίδα.
<eur. ia. 89> Κάλχας δ' ὁ μάντις ἀπορίᾳ κεχρημένοις
<eur. ia. 90> ἀνεῖλεν ̓Ιφιγένειαν ἣν ἔσπειρ' ἐγὼ
<eur. ia. 91> ̓Αρτέμιδι θῦσαι τῇ τόδ' οἰκούσῃ πέδον,
<eur. ia. 92> καὶ πλοῦν τ' ἔσεσθαι καὶ κατασκαφὰς Φρυγῶν
<eur. ia. 93> θύσασι, μὴ θύσασι δ' οὐκ εἶναι τάδε.
<eur. ia. 94> κλύων δ' ἐγὼ ταῦτ', ὀρθίῳ κηρύγματι
<eur. ia. 95> Ταλθύβιον εἶπον πάντ' ἀφιέναι στρατόν,
<eur. ia. 96> ὡς οὔποτ' ἂν τλὰς θυγατέρα κτανεῖν ἐμήν.
<eur. ia. 97> οὗ δή μ' ἀδελφὸς πάντα προσφέρων λόγον
<eur. ia. 98> ἔπεισε τλῆναι δεινά. κἀν δέλτου πτυχαῖς
<eur. ia. 99> γράψας ἔπεμψα πρὸς δάμαρτα τὴν ἐμὴν
<eur. ia. 100> πέμπειν ̓Αχιλλεῖ θυγατέρ' ὡς γαμουμένην,
<eur. ia. 101> τό τ' ἀξίωμα τἀνδρὸς ἐκγαυρούμενος,
<eur. ia. 102> συμπλεῖν τ' ̓Αχαιοῖς οὕνεκ' οὐ θέλοι λέγων,
<eur. ia. 103> εἰ μὴ παρ' ἡμῶν εἶσιν ἐς Φθίαν λέχος:
<eur. ia. 104> πειθὼ γὰρ εἶχον τήνδε πρὸς δάμαρτ' ἐμήν,
<eur. ia. 105> ψευδῆ συνάψας ἀντὶ παρθένου γάμον.
<eur. ia. 106> μόνοι δ' ̓Αχαιῶν ἴσμεν ὡς ἔχει τάδε
<eur. ia. 107> Κάλχας ̓Οδυσσεὺς Μενέλεώς θ'. ἃ δ' οὐ καλῶς
<eur. ia. 108> ἔγνων τότ', αὖθις μεταγράφω καλῶς πάλιν
<eur. ia. 109> ἐς τήνδε δέλτον, ἣν κατ' εὐφρόνης σκιὰν
<eur. ia. 110> λύοντα καὶ συνδοῦντά μ' εἰσεῖδες, γέρον.
<eur. ia. 111> ἀλλ' εἶα χώρει τάσδ' ἐπιστολὰς λαβὼν
<eur. ia. 112> πρὸς ̓́Αργος. ἃ δὲ κέκευθε δέλτος ἐν πτυχαῖς,
<eur. ia. 113> λόγῳ φράσω σοι πάντα τἀγγεγραμμένα:
<eur. ia. 114> πιστὸς γὰρ ἀλόχῳ τοῖς τ' ἐμοῖς δόμοισιν εἶ.
<eur. ia. 1> ̓͂Ω πρέσβυ, δόμων τῶνδε πάροιθεν
<eur. ia. 2> στεῖχε.    στείχω. τί δὲ καινουργεῖς,
<eur. ia. 3> ̓Αγάμεμνον ἄναξ;    σπεύσεις;    σπεύδω.
<eur. ia. 4> μάλα τοι γῆρας τοὐμὸν ἄυπνον
<eur. ia. 5> καὶ ἐπ' ὀφθαλμοῖς ὀξὺ πάρεστιν.
<eur. ia. 6> τίς ποτ' ἄρ' ἀστὴρ ὅδε πορθμεύει;
<eur. ia. 7> Σείριος ἐγγὺς τῆς ἑπταπόρου
<eur. ia. 8> Πλειάδος ᾄσσων ἔτι μεσσήρης.
<eur. ia. 9> οὔκουν φθόγγος γ' οὔτ' ὀρνίθων
<eur. ia. 10> οὔτε θαλάσσης: σιγαὶ δ' ἀνέμων
<eur. ia. 11> τόνδε κατ' Εὔριπον ἔχουσιν.
<eur. ia. 12> τί δὲ σὺ σκηνῆς ἐκτὸς ἀίσσεις,
<eur. ia. 13> ̓Αγάμεμνον ἄναξ;
<eur. ia. 14> ἔτι δ' ἡσυχία τῇδε κατ' Αὖλιν
<eur. ia. 15> καὶ ἀκίνητοι φυλακαὶ τειχέων.
<eur. ia. 16> στείχωμεν ἔσω.    ζηλῶ σέ, γέρον,
<eur. ia. 17> ζηλῶ δ' ἀνδρῶν ὃς ἀκίνδυνον
<eur. ia. 18> βίον ἐξεπέρας' ἀγνὼς ἀκλεής:
<eur. ia. 19> τοὺς δ' ἐν τιμαῖς ἧσσον ζηλῶ.
<eur. ia. 20> καὶ μὴν τὸ καλόν γ' ἐνταῦθα βίου.
<eur. ia. 21> τοῦτο δέ γ' ἐστὶν τὸ καλὸν σφαλερόν,
<eur. ia. 22> καὶ τὸ πρότιμον
<eur. ia. 23> γλυκὺ μέν, λυπεῖ δὲ προσιστάμενον.
<eur. ia. 24> τοτὲ μὲν τὰ θεῶν οὐκ ὀρθωθέντ'
<eur. ia. 25> ἀνέτρεψε βίον, τοτὲ δ' ἀνθρώπων
<eur. ia. 26> γνῶμαι πολλαὶ
<eur. ia. 27> καὶ δυσάρεστοι διέκναισαν.
<eur. ia. 28> οὐκ ἄγαμαι ταῦτ' ἀνδρὸς ἀριστέως.
<eur. ia. 29> οὐκ ἐπὶ πᾶσίν ς' ἐφύτευς' ἀγαθοῖς,
<eur. ia. 30> ̓Αγάμεμνον, ̓Ατρεύς.
<eur. ia. 31> δεῖ δέ σε χαίρειν καὶ λυπεῖσθαι:
<eur. ia. 32> θνητὸς γὰρ ἔφυς. κἂν μὴ σὺ θέλῃς,
<eur. ia. 33> τὰ θεῶν οὕτω βουλόμεν' ἔσται.
<eur. ia. 34> σὺ δὲ λαμπτῆρος φάος ἀμπετάσας
<eur. ia. 35> δέλτον τε γράφεις
<eur. ia. 36> τήνδ' ἣν πρὸ χερῶν ἔτι βαστάζεις,
<eur. ia. 37> καὶ ταὐτὰ πάλιν γράμματα συγχεῖς
<eur. ia. 38> καὶ σφραγίζεις λύεις τ' ὀπίσω
<eur. ia. 39> ῥίπτεις τε πέδῳ πεύκην, θαλερὸν
<eur. ia. 40> κατὰ δάκρυ χέων,
<eur. ia. 41> καὶ τῶν ἀπόρων οὐδενὸς ἐνδεῖς
<eur. ia. 42> μὴ οὐ μαίνεσθαι.
<eur. ia. 43> τί πονεῖς; τί νέον περὶ σοί, βασιλεῦ;
<eur. ia. 44> φέρε κοίνωσον μῦθον ἐς ἡμᾶς.
<eur. ia. 45> πρὸς δ' ἄνδρ' ἀγαθὸν πιστόν τε φράσεις:
<eur. ia. 46> σῇ γάρ μ' ἀλόχῳ τότε Τυνδάρεως
<eur. ia. 47> πέμπει φερνὴν
<eur. ia. 48> συννυμφοκόμον τε δίκαιον.
<eur. ia. 115> πέμπω σοι πρὸς ταῖς πρόσθεν
<eur. ia. 116> δέλτους, ὦ Λήδας ἔρνος
<eur. ia. 117> λέγε καὶ σήμαιν', ἵνα καὶ γλώσσῃ
<eur. ia. 118> σύντονα τοῖς σοῖς γράμμασιν αὐδῶ.
<eur. ia. 119> μὴ στέλλειν τὰν σὰν ἶνιν πρὸς
<eur. ia. 120> τὰν κολπώδη πτέρυγ' Εὐβοίας
<eur. ia. 121> Αὖλιν ἀκλύσταν.
<eur. ia. 122> εἰς ἄλλας ὥρας γὰρ δὴ
<eur. ia. 123> παιδὸς δαίσομεν ὑμεναίους.
<eur. ia. 124> καὶ πῶς ̓Αχιλεὺς λέκτρων ἀπλακὼν
<eur. ia. 125> οὐ μέγα φυσῶν θυμὸν ἐπαρεῖ
<eur. ia. 126> σοὶ σῇ τ' ἀλόχῳ;
<eur. ia. 127> τόδε καὶ δεινόν: σήμαιν' ὅ τι φῄς.
<eur. ia. 128> ὄνομ', οὐκ ἔργον, παρέχων ̓Αχιλεὺς
<eur. ia. 129> οὐκ οἶδε γάμους, οὐδ' ὅ τι πράσσομεν,
<eur. ia. 130> οὐδ' ὅτι κείνῳ παῖδ' ἐπεφήμισα
<eur. ia. 131> νυμφείους εἰς ἀγκώνων
<eur. ia. 132> εὐνὰς ἐκδώσειν λέκτροις.
<eur. ia. 133> δεινά γ' ἐτόλμας, ̓Αγάμεμνον ἄναξ,
<eur. ia. 134> ὃς τῷ τῆς θεᾶς σὴν παῖδ' ἄλοχον
<eur. ia. 135> φατίσας ἦγες σφάγιον Δαναοῖς.
<eur. ia. 136> οἴμοι, γνώμας ἐξέσταν,
<eur. ia. 137> αἰαῖ, πίπτω δ' εἰς ἄταν.
<eur. ia. 139> ἀλλ' ἴθ' ἐρέσσων σὸν πόδα, γήρᾳ
<eur. ia. 140> μηδὲν ὑπείκων.    σπεύδω, βασιλεῦ.
<eur. ia. 141> μή νυν μήτ' ἀλσώδεις ἵζου
<eur. ia. 142> κρήνας μήθ' ὕπνῳ θελχθῇς.
<eur. ia. 143> εὔφημα θρόει.
<eur. ia. 144> πάντῃ δὲ πόρον σχιστὸν ἀμείβων
<eur. ia. 145> λεῦσσε, φυλάσσων μή τίς σε λάθῃ
<eur. ia. 146> τροχαλοῖσιν ὄχοις παραμειψαμένη
<eur. ia. 147> παῖδα κομίζους' ἐνθάδ' ἀπήνη
<eur. ia. 148> Δαναῶν πρὸς ναῦς.
<eur. ia. 149> ἔσται τάδε.    κλῄθρων δ' ἐξόρμοις
<eur. ia. 150> ἤν νιν πομπαῖς ἀντήσῃς,
<eur. ia. 151> πάλιν εἰσόρμα, σεῖε χαλινούς,
<eur. ia. 152> ἐπὶ Κυκλώπων ἱεὶς θυμέλας.
<eur. ia. 153> πιστὸς δὲ φράσας τάδε πῶς ἔσομαι,
<eur. ia. 154> λέγε, παιδὶ σέθεν τῇ σῇ τ' ἀλόχῳ;
<eur. ia. 155> σφραγῖδα φύλασς' ἣν ἐπὶ δέλτῳ
<eur. ia. 156> τήνδε κομίζεις. ἴθι. λευκαίνει
<eur. ia. 157> τόδε φῶς ἤδη λάμπους' ἠὼς
<eur. ia. 158> πῦρ τε τεθρίππων τῶν ̓Αελίου:
<eur. ia. 160> σύλλαβε μόχθων.
<eur. ia. 161> θνητῶν δ' ὄλβιος ἐς τέλος οὐδεὶς
<eur. ia. 162> οὐδ' εὐδαίμων:
<eur. ia. 163> οὔπω γὰρ ἔφυ τις ἄλυπος.
<eur. ia. 164> ἔμολον ἀμφὶ παρακτίαν
<eur. ia. 165> ψάμαθον Αὐλίδος ἐναλίας,
<eur. ia. 166> Εὐρίπου διὰ χευμάτων
<eur. ia. 167> κέλσασα στενοπόρθμων,
<eur. ia. 168> Χαλκίδα πόλιν ἐμὰν προλιποῦς',
<eur. ia. 169> ἀγχιάλων ὑδάτων τροφὸν
<eur. ia. 170> τᾶς κλεινᾶς ̓Αρεθούσας,
<eur. ia. 171> ̓Αχαιῶν στρατιὰν ὡς ἐσιδοίμαν
<eur. ia. 172> ̓Αχαιῶν τε πλάτας ναυσιπόρους ἡ-
<eur. ia. 173> μιθέων, οὓς ἐπὶ Τροίαν
<eur. ia. 174> ἐλάταις χιλιόναυσιν
<eur. ia. 175> τὸν ξανθὸν Μενέλαόν θ'
<eur. ia. 176> ἁμέτεροι πόσεις
<eur. ia. 177> ἐνέπους' ̓Αγαμέμνονά τ' εὐπατρίδαν
<eur. ia. 178> στέλλειν ἐπὶ τὰν ̔Ελέναν, ἀπ'
<eur. ia. 179> Εὐρώτα δονακοτρόφου
<eur. ia. 180> Πάρις ὁ βουκόλος ἃν ἔλαβε
<eur. ia. 181> δῶρον τᾶς ̓Αφροδίτας,
<eur. ia. 182> ὅτ' ἐπὶ κρηναίαισι δρόσοις
<eur. ia. 183> ̔́Ηρᾳ Παλλάδι τ' ἔριν ἔριν
<eur. ia. 184> μορφᾶς ἁ Κύπρις ἔσχεν.
<eur. ia. 185> πολύθυτον δὲ δι' ἄλσος ̓Αρ-
<eur. ia. 186> τέμιδος ἤλυθον ὀρομένα,
<eur. ia. 187> φοινίσσουσα παρῇδ' ἐμὰν
<eur. ia. 188> αἰσχύνᾳ νεοθαλεῖ,
<eur. ia. 189> ἀσπίδος ἔρυμα καὶ κλισίας
<eur. ia. 190> ὁπλοφόρους Δαναῶν θέλους'
<eur. ia. 191> ἵππων τ' ὄχλον ἰδέσθαι.
<eur. ia. 192> κατεῖδον δὲ δύ' Αἴαντε συνέδρω,
<eur. ia. 193> τὸν Οἰλέως Τελαμῶνός τε γόνον, τὸν
<eur. ia. 194> Σαλαμῖνος στέφανον: Πρω-
<eur. ia. 195> τεσίλαόν τ' ἐπὶ θάκοις
<eur. ia. 196> πεσσῶν ἡδομένους μορ-
<eur. ia. 197> φαῖσι πολυπλόκοις
<eur. ia. 198> Παλαμήδεά θ', ὃν τέκε παῖς ὁ Ποσει-
<eur. ia. 199> δᾶνος, Διομήδεά θ' ἡδο-
<eur. ia. 200> ναῖς δίσκου κεχαρημένον,
<eur. ia. 201> παρὰ δὲ Μηριόνην, ̓́Αρεος
<eur. ia. 202> ὄζον, θαῦμα βροτοῖσιν,
<eur. ia. 203> τὸν ἀπὸ νησαίων τ' ὀρέων
<eur. ia. 204> Λαέρτα τόκον, ἅμα δὲ Νι-
<eur. ia. 205> ρέα, κάλλιστον ̓Αχαιῶν.
<eur. ia. 206> τὸν ἰσάνεμόν τε ποδοῖν
<eur. ia. 207> λαιψηροδρόμον ̓Αχιλῆα,
<eur. ia. 208> τὸν ἁ Θέτις τέκε καὶ Χείρων
<eur. ia. 209> ἐξεπόνησεν, εἶδον
<eur. ia. 210> αἰγιαλοῖς παρά τε κροκάλαις
<eur. ia. 211> δρόμον ἔχοντα σὺν ὅπλοις:
<eur. ia. 213> ἅμιλλαν δ' ἐπόνει ποδοῖν
<eur. ia. 214> πρὸς ἅρμα τέτρωρον
<eur. ia. 215> ἑλίσσων περὶ νίκας.
<eur. ia. 216> ὁ δὲ διφρηλάτας ἐβοᾶτ',
<eur. ia. 217> Εὔμηλος Φερητιάδας,
<eur. ia. 218> ᾧ καλλίστους ἰδόμαν
<eur. ia. 219> χρυσοδαιδάλτους στομίοις
<eur. ia. 220> πώλους κέντρῳ θεινομένους,
<eur. ia. 221> τοὺς μὲν μέσους ζυγίους
<eur. ia. 222> λευκοστίκτῳ τριχὶ βαλιούς,
<eur. ia. 223> τοὺς δ' ἔξω σειροφόρους
<eur. ia. 224> ἀντήρεις καμπαῖσι δρόμων,
<eur. ia. 225> πυρσότριχας, μονόχαλα δ' ὑπὸ σφυρὰ
<eur. ia. 226> ποικιλοδέρμονας: οἷς παρεπάλλετο
<eur. ia. 229> Πηλεί̈δας σὺν ὅπλοισι παρ' ἄντυγα καὶ σύ-
<eur. ia. 230> ριγγας ἁρματείους.
<eur. ia. 231> ναῶν δ' εἰς ἀριθμὸν ἤλυθον
<eur. ia. 232> καὶ θέαν ἀθέσφατον,
<eur. ia. 233> τὰν γυναικεῖον ὄψιν ὀμμάτων
<eur. ia. 234> ὡς πλήσαιμι, μέλινον ἁδονάν.
<eur. ia. 235> καὶ κέρας μὲν ἦν
<eur. ia. 236> δεξιὸν πλάτας ἔχων
<eur. ia. 237> Φθιώτας ὁ Μυρμιδὼν ̓́Αρης
<eur. ia. 238> πεντήκοντα ναυσὶ θουρίαις.
<eur. ia. 239> χρυσέαις δ' εἰκόσιν κατ' ἄκρα Νη-
<eur. ia. 240> ρῇδες ἕστασαν θεαί,
<eur. ia. 241> πρύμναις σῆμ' ̓Αχιλλείου στρατοῦ.
<eur. ia. 242> ̓Αργείων δὲ ταῖσδ' ἰσήρετμοι
<eur. ia. 243> νᾶες ἕστασαν πέλας:
<eur. ia. 244> ὧν ὁ Μηκιστέως στρατηλάτας
<eur. ia. 245> παῖς ἦν, Ταλαὸς ὃν τρέφει πατήρ,
<eur. ia. 246> Καπανέως τε παῖς
<eur. ia. 247> Σθένελος: ̓Ατθίδας δ' ἄγων
<eur. ia. 248> ἑξήκοντα ναῦς ὁ Θησέως
<eur. ia. 249> παῖς ἑξῆς ἐναυλόχει, θεὰν
<eur. ia. 250> Παλλάδ' ἐν μωνύχοις ἔχων πτερω-
<eur. ia. 251> τοῖσιν ἅρμασιν θετόν,
<eur. ia. 252> εὔσημόν γε φάσμα ναυβάταις.
<eur. ia. 253> Βοιωτῶν δ' ὅπλισμα πόντιον
<eur. ia. 254> πεντήκοντα νῆας εἰδόμαν
<eur. ia. 255> σημείοισιν ἐστολισμένας:
<eur. ia. 256> τοῖς δὲ Κάδμος ἦν
<eur. ia. 257> χρύσεον δράκοντ' ἔχων
<eur. ia. 258> ἀμφὶ ναῶν κόρυμβα:
<eur. ia. 259> Λήιτος δ' ὁ γηγενὴς
<eur. ia. 260> ἆρχε ναί̈ου στρατοῦ:
<eur. ia. 261> Φωκίδος δ' ἀπὸ χθονὸς
<eur. ia. 262> Λοκρᾶς τε τοῖσδ' ἴσας ἄγων
<eur. ia. 263> ναῦς ἦλθ' Οἰλέως τόκος κλυτὰν
<eur. ia. 264> Θρονιάδ' ἐκλιπὼν πόλιν.
<eur. ia. 265> Μυκήνας δὲ τᾶς Κυκλωπίας
<eur. ia. 266> παῖς ̓Ατρέως ἔπεμπε ναυβάτας
<eur. ia. 267> ναῶν ἑκατὸν ἠθροϊσμένους:
<eur. ia. 268> σὺν δ' ̓́Αδραστος ἦν
<eur. ia. 269> ταγός, ὡς φίλος φίλῳ,
<eur. ia. 270> τᾶς φυγούσας μέλαθρα
<eur. ia. 271> βαρβάρων χάριν γάμων
<eur. ia. 272> πρᾶξιν ̔Ελλὰς ὡς λάβοι.
<eur. ia. 273> ἐκ Πύλου δὲ Νέστορος
<eur. ia. 274> Γερηνίου κατειδόμαν
<eur. ia. 275> πρύμνας σῆμα ταυρόπουν ὁρᾶν,
<eur. ia. 276> τὸν πάροικον ̓Αλφεόν.
<eur. ia. 277> Αἰνιάνων δὲ δωδεκάστολοι
<eur. ia. 278> νᾶες ἦσαν, ὧν ἄναξ
<eur. ia. 279> Γουνεὺς ἆρχε: τῶνδε δ' αὖ πέλας
<eur. ia. 280> ̓́Ηλιδος δυνάστορες,
<eur. ia. 281> οὓς ̓Επειοὺς ὠνόμαζε πᾶς λεώς:
<eur. ia. 282> Εὔρυτος δ' ἄνασσε τῶνδε,
<eur. ia. 283> λευκήρετμον δ' ̓́Αρη
<eur. ia. 284> Τάφιον ἦγεν, ὧν Μέγης ἄνασσε,
<eur. ia. 285> Φυλέως λόχευμα,
<eur. ia. 286> τὰς ̓Εχίνας λιπὼν
<eur. ia. 287> νήσους ναυβάταις ἀπροσφόρους.
<eur. ia. 288> Αἴας δ' ὁ Σαλαμῖνος ἔντροφος
<eur. ia. 290> δεξιὸν κέρας † πρὸς τὸ λαιὸν ξυνᾶγε †,
<eur. ia. 291> τῶν ἆσσον ὥρμει πλάταισιν
<eur. ia. 292> ἐσχάταισι συμπλέκων
<eur. ia. 293> δώδεκ' εὐστροφωτάταισι ναυσίν. ὣς
<eur. ia. 294> ἄιον καὶ ναυβάταν
<eur. ia. 295> εἰδόμαν λεών:
<eur. ia. 296> ᾧ τις εἰ προσαρμόσει
<eur. ia. 297> βαρβάρους βάριδας,
<eur. ia. 298> νόστον οὐκ ἀποίσεται,
<eur. ia. 299> ἐνθάδ' οἷον εἰδόμαν
<eur. ia. 300> νάιον πόρευμα,
<eur. ia. 301> τὰ δὲ κατ' οἴκους κλύουσα συγκλήτου
<eur. ia. 302> μνήμην σῴζομαι στρατεύματος.
<eur. ia. 303> Μενέλαε, τολμᾷς δείν', ἅ ς' οὐ τολμᾶν χρεών.
<eur. ia. 304> ἄπελθε: λίαν δεσπόταισι πιστὸς εἶ.
<eur. ia. 305> καλόν γέ μοι τοὔνειδος ἐξωνείδισας.
<eur. ia. 306> κλαίοις ἄν, εἰ πράσσοις ἃ μὴ πράσσειν σε δεῖ.
<eur. ia. 307> οὐ χρῆν σε λῦσαι δέλτον, ἣν ἐγὼ 'φερον.
<eur. ia. 308> οὐδέ γε φέρειν σὲ πᾶσιν ̔́Ελλησιν κακά.
<eur. ia. 309> ἄλλοις ἁμιλλῶ ταῦτ': ἄφες δὲ τήνδ' ἐμοί.
<eur. ia. 310> οὐκ ἂν μεθείμην.    οὐδ' ἔγωγ' ἀφήσομαι.
<eur. ia. 311> σκήπτρῳ τάχ' ἆρα σὸν καθαιμάξω κάρα.
<eur. ia. 312> ἀλλ' εὐκλεές τοι δεσποτῶν θνῄσκειν ὕπερ.
<eur. ia. 313> μέθες: μακροὺς δὲ δοῦλος ὢν λέγεις λόγους.
<eur. ia. 314> ὦ δέσποτ', ἀδικούμεσθα. σὰς δ' ἐπιστολὰς
<eur. ia. 315> ἐξαρπάσας ὅδ' ἐκ χερῶν ἐμῶν βίᾳ,
<eur. ia. 316> ̓Αγάμεμνον, οὐδὲν τῇ δίκῃ χρῆσθαι θέλει.
<eur. ia. 317> ἔα:
<eur. ia. 318> τίς ποτ' ἐν πύλαισι θόρυβος καὶ λόγων ἀκοσμία;
<eur. ia. 319> οὑμὸς οὐχ ὁ τοῦδε μῦθος κυριώτερος λέγειν.
<eur. ia. 320> σὺ δὲ τί τῷδ' ἐς ἔριν ἀφῖξαι, Μενέλεως, βίᾳ τ' ἄγεις;
<eur. ia. 320> βλέψον εἰς ἡμᾶς, ἵν' ἀρχὰς τῶν λόγων ταύτας λάβω.
<eur. ia. 321> μῶν τρέσας οὐκ ἀνακαλύψω βλέφαρον, ̓Ατρέως γεγώς;
<eur. ia. 322> τήνδ' ὁρᾷς δέλτον, κακίστων γραμμάτων ὑπηρέτιν;
<eur. ia. 323> εἰσορῶ: καὶ πρῶτα ταύτην σῶν ἀπάλλαξον χερῶν.
<eur. ia. 324> οὔ, πρὶν ἂν δείξω γε Δαναοῖς πᾶσι τἀγγεγραμμένα.
<eur. ia. 325> ἦ γὰρ οἶσθ' ἃ μή σε καιρὸς εἰδέναι σήμαντρ' ἀνείς;
<eur. ia. 326> ὥστε ς' ἀλγῦναί γ', ἀνοίξας ἃ σὺ κάκ' εἰργάσω λάθρᾳ.
<eur. ia. 327> ποῦ δὲ κἄλαβές νιν; ὦ θεοί, σῆς ἀναισχύντου φρενός.
<eur. ia. 328> προσδοκῶν σὴν παῖδ' ἀπ' ̓́Αργους, εἰ στράτευμ' ἀφίξεται.
<eur. ia. 329> τί δέ σε τἀμὰ δεῖ φυλάσσειν; οὐκ ἀναισχύντου τόδε;
<eur. ia. 330> ὅτι τὸ βούλεσθαί μ' ἔκνιζε: σὸς δὲ δοῦλος οὐκ ἔφυν.
<eur. ia. 331> οὐχὶ δεινά; τὸν ἐμὸν οἰκεῖν οἶκον οὐκ ἐάσομαι;
<eur. ia. 332> πλάγια γὰρ φρονεῖς, τὰ μὲν νῦν, τὰ δὲ πάλαι, τὰ δ' αὐτίκα.
<eur. ia. 333> εὖ κεκόμψευσαι πονηρά: γλῶσς' ἐπίφθονον σοφή.
<eur. ia. 334> νοῦς δέ γ' οὐ βέβαιος ἄδικον κτῆμα κοὐ σαφὲς φίλοις.
<eur. ia. 335> βούλομαι δέ ς' ἐξελέγξαι, καὶ σὺ μήτ' ὀργῆς ὕπο
<eur. ia. 336> ἀποτρέπου τἀληθὲς οὔτ' αὖ κατατενῶ λίαν ἐγώ.
<eur. ia. 337> οἶσθ', ὅτ' ἐσπούδαζες ἄρχειν Δαναί̈δαις πρὸς ̓́Ιλιον,
<eur. ia. 338> τῷ δοκεῖν μὲν οὐχὶ χρῄζων, τῷ δὲ βούλεσθαι θέλων,
<eur. ia. 339> ὡς ταπεινὸς ἦσθα, πάσης δεξιᾶς προσθιγγάνων
<eur. ia. 340> καὶ θύρας ἔχων ἀκλῄστους τῷ θέλοντι δημοτῶν
<eur. ia. 341> καὶ διδοὺς πρόσρησιν ἑξῆς πᾶσι — κεἰ μή τις θέλοι —
<eur. ia. 342> τοῖς τρόποις ζητῶν πρίασθαι τὸ φιλότιμον ἐκ μέσου;
<eur. ia. 343> κᾆτ', ἐπεὶ κατέσχες ἀρχάς, μεταβαλὼν ἄλλους τρόπους
<eur. ia. 344> τοῖς φίλοισιν οὐκέτ' ἦσθα τοῖς πρὶν ὡς πρόσθεν φίλος,
<eur. ia. 345> δυσπρόσιτος ἔσω τε κλῄθρων σπάνιος. ἄνδρα δ' οὐ χρεὼν
<eur. ia. 346> τὸν ἀγαθὸν πράσσοντα μεγάλα τοὺς τρόπους μεθιστάναι,
<eur. ia. 347> ἀλλὰ καὶ βέβαιον εἶναι τότε μάλιστα τοῖς φίλοις,
<eur. ia. 348> ἡνίκ' ὠφελεῖν μάλιστα δυνατός ἐστιν εὐτυχῶν.
<eur. ia. 349> ταῦτα μέν σε πρῶτ' ἐπῆλθον, ἵνα σε πρῶθ' ηὗρον κακόν.
<eur. ia. 350> ὡς δ' ἐς Αὖλιν ἦλθες αὖθις χὡ Πανελλήνων στρατός,
<eur. ia. 351> οὐδὲν ἦσθ', ἀλλ' ἐξεπλήσσου τῇ τύχῃ τῇ τῶν θεῶν,
<eur. ia. 352> οὐρίας πομπῆς σπανίζων: Δαναί̈δαι δ' ἀφιέναι
<eur. ia. 353> ναῦς διήγγελλον, μάτην δὲ μὴ πονεῖν ἐν Αὐλίδι.
<eur. ia. 354> ὡς ἄνολβον εἶχες ὄμμα σύγχυσίν τ', εἰ μὴ νεῶν
<eur. ia. 355> χιλίων ἄρχων τὸ Πριάμου πεδίον ἐμπλήσεις δορός.
<eur. ia. 356> κἀμὲ παρεκάλεις: Τί δράσω; τίνα δὲ πόρον εὕρω πόθεν; —
<eur. ia. 357> ὥστε μὴ στερέντα ς' ἀρχῆς ἀπολέσαι καλὸν κλέος.
<eur. ia. 358> κᾆτ', ἐπεὶ Κάλχας ἐν ἱεροῖς εἶπε σὴν θῦσαι κόρην
<eur. ia. 359> ̓Αρτέμιδι, καὶ πλοῦν ἔσεσθαι Δαναί̈δαις, ἡσθεὶς φρένας
<eur. ia. 360> ἄσμενος θύσειν ὑπέστης παῖδα: καὶ πέμπεις ἑκών,
<eur. ia. 361> οὐ βίᾳ — μὴ τοῦτο λέξῃς — σῇ δάμαρτι, παῖδα σὴν
<eur. ia. 362> δεῦρ' ἀποστέλλειν, ̓Αχιλλεῖ πρόφασιν ὡς γαμουμένην.
<eur. ia. 363> κᾆθ' ὑποστρέψας λέληψαι μεταβαλὼν ἄλλας γραφάς,
<eur. ia. 364> ὡς φονεὺς οὐκέτι θυγατρὸς σῆς ἔσῃ. μάλιστά γε.
<eur. ia. 365> οὗτος αὑτός ἐστιν αἰθὴρ ὃς τάδ' ἤκουσεν σέθεν.
<eur. ia. 366> μυρίοι δέ τοι πεπόνθας' αὐτό: πρὸς τὰ πράγματα
<eur. ia. 367> ἐκπονοῦς' ἔχοντες, εἶτα δ' ἐξεχώρησαν κακῶς,
<eur. ia. 368> τὰ μὲν ὑπὸ γνώμης πολιτῶν ἀσυνέτου, τὰ δ' ἐνδίκως
<eur. ia. 369> ἀδύνατοι γεγῶτες αὐτοὶ διαφυλάξασθαι πόλιν.
<eur. ia. 370> ̔Ελλάδος μάλιστ' ἔγωγε τῆς ταλαιπώρου στένω,
<eur. ia. 371> ἥ, θέλουσα δρᾶν τι κεδνόν, βαρβάρους τοὺς οὐδένας
<eur. ia. 372> καταγελῶντας ἐξανήσει διὰ σὲ καὶ τὴν σὴν κόρην.
<eur. ia. 373> μηδέν' ἀνδρείας ἕκατι προστάτην θείμην χθονός,
<eur. ia. 374> μηδ' ὅπλων ἄρχοντα: νοῦν χρὴ τὸν στρατηλάτην ἔχειν:
<eur. ia. 375> πόλεος ὡς ἄρχων ἀνὴρ πᾶς, ξύνεσιν ἢν ἔχων τύχῃ.
<eur. ia. 376> δεινὸν κασιγνήτοισι γίγνεσθαι λόγους
<eur. ia. 377> μάχας θ', ὅταν ποτ' ἐμπέσωσιν εἰς ἔριν.
<eur. ia. 378> βούλομαί ς' εἰπεῖν κακῶς εὖ, βραχέα, μὴ λίαν ἄνω
<eur. ia. 379> βλέφαρα πρὸς τἀναιδὲς ἀγαγών, ἀλλὰ σωφρονεστέρως,
<eur. ia. 380> ὡς ἀδελφὸν ὄντ': ἀνὴρ γὰρ χρηστὸς αἰδεῖσθαι φιλεῖ.
<eur. ia. 381> εἰπέ μοι, τί δεινὰ φυσᾷς αἱματηρὸν ὄμμ' ἔχων;
<eur. ia. 382> τίς ἀδικεῖ σε; τοῦ κέχρησαι; χρηστὰ λέκτρ' ἐρᾷς λαβεῖν;
<eur. ia. 383> οὐκ ἔχοιμ' ἄν σοι παρασχεῖν: ὧν γὰρ ἐκτήσω, κακῶς
<eur. ia. 384> ἦρχες. εἶτ' ἐγὼ δίκην δῶ σῶν κακῶν, ὁ μὴ σφαλείς;
<eur. ia. 385> οὐ δάκνει σε τὸ φιλότιμον τοὐμόν, ἀλλ' ἐν ἀγκάλαις
<eur. ia. 386> εὐπρεπῆ γυναῖκα χρῄζεις, τὸ λελογισμένον παρεὶς
<eur. ia. 387> καὶ τὸ καλόν, ἔχειν. πονηροῦ φωτὸς ἡδοναὶ κακαί.
<eur. ia. 388> εἰ δ' ἐγώ, γνοὺς πρόσθεν οὐκ εὖ, μετετέθην εὐβουλίᾳ,
<eur. ia. 389> μαίνομαι; σὺ μᾶλλον, ὅστις ἀπολέσας κακὸν λέχος
<eur. ia. 390> ἀναλαβεῖν θέλεις, θεοῦ σοι τὴν τύχην διδόντος εὖ.
<eur. ia. 391> ὤμοσαν τὸν Τυνδάρειον ὅρκον οἱ κακόφρονες
<eur. ia. 392> φιλόγαμοι μνηστῆρες — ἡ δέ γ' ̓Ελπίς, οἶμαι μέν, θεός,
<eur. ia. 393> κἀξέπραξεν αὐτὸ μᾶλλον ἢ σὺ καὶ τὸ σὸν σθένος —
<eur. ia. 394> οὓς λαβὼν στράτευε: ἕτοιμοι δ' εἰσὶ μωρίᾳ φρενῶν.
<eur. ia. 394a> οὐ γὰρ ἀσύνετον τὸ θεῖον, ἀλλ' ἔχει συνιέναι
<eur. ia. 395> τοὺς κακῶς παγέντας ὅρκους καὶ κατηναγκασμένους.
<eur. ia. 396> τἀμὰ δ' οὐκ ἀποκτενῶ 'γὼ τέκνα: κοὐ τὸ σὸν μὲν εὖ
<eur. ia. 397> παρὰ δίκην ἔσται κακίστης εὔνιδος τιμωρίᾳ,
<eur. ia. 398> ἐμὲ δὲ συντήξουσι νύκτες ἡμέραι τε δακρύοις,
<eur. ia. 399> ἄνομα δρῶντα κοὐ δίκαια παῖδας οὓς ἐγεινάμην.
<eur. ia. 400> ταῦτά σοι βραχέα λέλεκται καὶ σαφῆ καὶ ῥᾴδια:
<eur. ia. 401> εἰ δὲ μὴ βούλῃ φρονεῖν εὖ, τἄμ' ἐγὼ θήσω καλῶς.
<eur. ia. 402> οἵδ' αὖ διάφοροι τῶν πάρος λελεγμένων
<eur. ia. 403> μύθων, καλῶς δ' ἔχουσι, φείδεσθαι τέκνων.
<eur. ia. 404> αἰαῖ, φίλους ἄρ' οὐχὶ κεκτήμην τάλας.
<eur. ia. 405> εἰ τοὺς φίλους γε μὴ θέλεις ἀπολλύναι.
<eur. ia. 406> δείξεις δὲ ποῦ μοι πατρὸς ἐκ ταὐτοῦ γεγώς;
<eur. ia. 407> συνσωφρονεῖν σοι βούλομ', ἀλλ' οὐ συννοσεῖν.
<eur. ia. 408> ἐς κοινὸν ἀλγεῖν τοῖς φίλοισι χρὴ φίλους.
<eur. ia. 409> εὖ δρῶν παρακάλει μ', ἀλλὰ μὴ λυπῶν ἐμέ.
<eur. ia. 410> οὐκ ἄρα δοκεῖ σοι τάδε πονεῖν σὺν ̔Ελλάδι;
<eur. ia. 411> ̔Ελλὰς δὲ σὺν σοὶ κατὰ θεὸν νοσεῖ τινα.
<eur. ia. 412> σκήπτρῳ νυν αὔχει, σὸν κασίγνητον προδούς.
<eur. ia. 413> ἐγὼ δ' ἐπ' ἄλλας εἶμι μηχανάς τινας
<eur. ia. 414> φίλους τ' ἐπ' ἄλλους —    ὦ Πανελλήνων ἄναξ,
<eur. ia. 415> ̓Αγάμεμνον, ἥκω παῖδά σοι τὴν σὴν ἄγων,
<eur. ia. 416> ἣν ̓Ιφιγένειαν ὠνόμαζες ἐν δόμοις.
<eur. ia. 417> μήτηρ δ' ὁμαρτεῖ, σῆς Κλυταιμήστρας δέμας,
<eur. ia. 418> καὶ παῖς ̓Ορέστης, ὥς τι τερφθείης ἰδών,
<eur. ia. 419> χρόνον παλαιὸν δωμάτων ἔκδημος ὤν.
<eur. ia. 420> ἀλλ' ὡς μακρὰν ἔτεινον, εὔρυτον παρὰ
<eur. ia. 421> κρήνην ἀναψύχουσι θηλύπουν βάσιν,
<eur. ia. 422> αὐταί τε πῶλοί τ': ἐς δὲ λειμώνων χλόην
<eur. ia. 423> καθεῖμεν αὐτάς, ὡς βορᾶς γευσαίατο.
<eur. ia. 424> ἐγὼ δὲ πρόδρομος σῆς παρασκευῆς χάριν
<eur. ia. 425> ἥκω: πέπυσται γὰρ στρατός — ταχεῖα γὰρ
<eur. ia. 426> διῇξε φήμη — παῖδα σὴν ἀφιγμένην.
<eur. ia. 427> πᾶς δ' ἐς θένα ὅμιλος ἔρχεται δρόμῳ,
<eur. ia. 428> σὴν παῖδ' ὅπως ἴδωσιν: οἱ δ' εὐδαίμονες
<eur. ia. 429> ἐν πᾶσι κλεινοὶ καὶ περίβλεπτοι βροτοῖς.
<eur. ia. 430> λέγουσι δ': ̔Υμέναιός τις ἢ τί πράσσεται;
<eur. ia. 431> ἢ πόθον ἔχων θυγατρὸς ̓Αγαμέμνων ἄναξ
<eur. ia. 432> ἐκόμισε παῖδα; τῶν δ' ἂν ἤκουσας τάδε:
<eur. ia. 433> ̓Αρτέμιδι προτελίζουσι τὴν νεάνιδα,
<eur. ia. 434> Αὐλίδος ἀνάσσῃ. τίς νιν ἄξεταί ποτε;
<eur. ia. 435> ἀλλ' εἶα, τἀπὶ τοισίδ' ἐξάρχου κανᾶ,
<eur. ia. 436> στεφανοῦσθε κρᾶτα καὶ σύ, Μενέλεως ἄναξ,
<eur. ia. 437> ὑμέναιον εὐτρέπιζε καὶ κατὰ στέγας
<eur. ia. 438> λωτὸς βοάσθω καὶ ποδῶν ἔστω κτύπος:
<eur. ia. 439> φῶς γὰρ τόδ' ἥκει μακάριον τῇ παρθένῳ.
<eur. ia. 440> ἐπῄνες', ἀλλὰ στεῖχε δωμάτων ἔσω:
<eur. ia. 441> τὰ δ' ἄλλ' ἰούσης τῆς τύχης ἔσται καλῶς.
<eur. ia. 442> οἴμοι, τί φῶ δύστηνος; ἄρξωμαι πόθεν;
<eur. ia. 443> ἐς οἷ' ἀνάγκης ζεύγματ' ἐμπεπτώκαμεν.
<eur. ia. 444> ὑπῆλθε δαίμων, ὥστε τῶν σοφισμάτων
<eur. ia. 445> πολλῷ γενέσθαι τῶν ἐμῶν σοφώτερος.
<eur. ia. 446> ἡ δυσγένεια δ' ὡς ἔχει τι χρήσιμον.
<eur. ia. 447> καὶ γὰρ δακρῦσαι ῥᾳδίως αὐτοῖς ἔχει,
<eur. ia. 448> ἅπαντά τ' εἰπεῖν. τῷ δὲ γενναίῳ φύσιν
<eur. ia. 449> ἄνολβα ταῦτα. προστάτην δὲ τοῦ βίου
<eur. ia. 450> τὸν ὄγκον ἔχομεν τῷ τ' ὄχλῳ δουλεύομεν.
<eur. ia. 451> ἐγὼ γὰρ ἐκβαλεῖν μὲν αἰδοῦμαι δάκρυ,
<eur. ia. 452> τὸ μὴ δακρῦσαι δ' αὖθις αἰδοῦμαι τάλας,
<eur. ia. 453> ἐς τὰς μεγίστας συμφορὰς ἀφιγμένος.
<eur. ia. 454> εἶἑν: τί φήσω πρὸς δάμαρτα τὴν ἐμήν;
<eur. ia. 455> πῶς δέξομαί νιν; ποῖον ὄμμα συμβαλῶ;
<eur. ia. 456> καὶ γάρ μ' ἀπώλες' ἐπὶ κακοῖς ἅ μοι πάρος
<eur. ia. 457> ἐλθοῦς' ἄκλητος. εἰκότως δ' ἅμ' ἕσπετο
<eur. ia. 458> θυγατρὶ νυμφεύσουσα καὶ τὰ φίλτατα
<eur. ia. 459> δώσους', ἵν' ἡμᾶς ὄντας εὑρήσει κακούς.
<eur. ia. 460> τὴν δ' αὖ τάλαιναν παρθένον — τί παρθένον;
<eur. ia. 461> ̔́Αιδης νιν, ὡς ἔοικε, νυμφεύσει τάχα —
<eur. ia. 462> ὡς ᾤκτις': οἶμαι γάρ νιν ἱκετεύσειν τάδε:
<eur. ia. 463> ̓͂Ω πάτερ, ἀποκτενεῖς με; τοιούτους γάμους
<eur. ia. 464> γήμειας αὐτὸς χὥστις ἐστί σοι φίλος.
<eur. ia. 465> παρὼν δ' ̓Ορέστης ἐγγὺς ἀναβοήσεται
<eur. ia. 466> οὐ συνετὰ συνετῶς: ἔτι γάρ ἐστι νήπιος.
<eur. ia. 467> αἰαῖ, τὸν ̔Ελένης ὥς μ' ἀπώλεσεν γάμον
<eur. ia. 468> γήμας ὁ Πριάμου Πάρις, ὃς εἴργασται τάδε.
<eur. ia. 469> κἀγὼ κατῴκτιρ', ὡς γυναῖκα δεῖ ξένην
<eur. ia. 470> ὑπὲρ τυράννων συμφορᾶς καταστένειν.
<eur. ia. 471> ἀδελφέ, δός μοι δεξιᾶς τῆς σῆς θιγεῖν.
<eur. ia. 472> δίδωμι: σὸν γὰρ τὸ κράτος, ἄθλιος δ' ἐγώ.
<eur. ia. 473> Πέλοπα κατόμνυμ', ὃς πατὴρ τοὐμοῦ πατρὸς
<eur. ia. 474> τοῦ σοῦ τ' ἐκλήθη, τὸν τεκόντα τ' ̓Ατρέα,
<eur. ia. 475> ἦ μὴν ἐρεῖν σοι τἀπὸ καρδίας σαφῶς
<eur. ia. 476> καὶ μὴ 'πίτηδες μηδέν, ἀλλ' ὅσον φρονῶ.
<eur. ia. 477> ἐγώ ς' ἀπ' ὄσσων ἐκβαλόντ' ἰδὼν δάκρυ
<eur. ia. 478> ᾤκτιρα, καὐτὸς ἀνταφῆκά σοι πάλιν
<eur. ia. 479> καὶ τῶν παλαιῶν ἐξαφίσταμαι λόγων,
<eur. ia. 480> οὐκ ἐς σὲ δεινός: εἰμὶ δ' οὗπερ εἶ σὺ νῦν:
<eur. ia. 481> καί σοι παραινῶ μήτ' ἀποκτείνειν τέκνον
<eur. ia. 482> μήτ' ἀνθελέσθαι τοὐμόν. οὐ γὰρ ἔνδικον
<eur. ia. 483> σὲ μὲν στενάζειν, τἀμὰ δ' ἡδέως ἔχειν,
<eur. ia. 484> θνῄσκειν τε τοὺς σούς, τοὺς δ' ἐμοὺς ὁρᾶν φάος.
<eur. ia. 485> τί βούλομαι γάρ; οὐ γάμους ἐξαιρέτους
<eur. ia. 486> ἄλλους λάβοιμ' ἄν, εἰ γάμων ἱμείρομαι;
<eur. ia. 487> ἀλλ' ἀπολέσας ἀδελφόν, ὅν μ' ἥκιστα χρῆν,
<eur. ia. 488> ̔Ελένην ἕλωμαι, τὸ κακὸν ἀντὶ τἀγαθοῦ;
<eur. ia. 489> ἄφρων νέος τ' ἦ, πρὶν τὰ πράγματ' ἐγγύθεν
<eur. ia. 490> σκοπῶν ἐσεῖδον οἷον ἦν κτείνειν τέκνα.
<eur. ia. 491> ἄλλως τέ μ' ἔλεος τῆς ταλαιπώρου κόρης
<eur. ia. 492> ἐσῆλθε, συγγένειαν ἐννοουμένῳ,
<eur. ia. 493> ἣ τῶν ἐμῶν ἕκατι θύεσθαι γάμων
<eur. ia. 494> μέλλει. τί δ' ̔Ελένης παρθένῳ τῇ σῇ μέτα;
<eur. ia. 495> ἴτω στρατεία διαλυθεῖς' ἐξ Αὐλίδος,
<eur. ia. 496> σὺ δ' ὄμμα παῦσαι δακρύοις τέγγων τὸ σόν,
<eur. ia. 497> ἀδελφέ, κἀμὲ παρακαλῶν ἐς δάκρυα.
<eur. ia. 498> εἰ δέ τι κόρης σῆς θεσφάτων μέτεστι σοί,
<eur. ia. 499> μὴ 'μοὶ μετέστω: σοὶ νέμω τοὐμὸν μέρος.
<eur. ia. 500> ἀλλ' ἐς μεταβολὰς ἦλθον ἀπὸ δεινῶν λόγων;
<eur. ia. 501> εἰκὸς πέπονθα: τὸν ὁμόθεν πεφυκότα
<eur. ia. 502> στέργων μετέπεσον. ἀνδρὸς οὐ κακοῦ τροπαὶ
<eur. ia. 503> τοιαίδε, χρῆσθαι τοῖσι βελτίστοις ἀεί.
<eur. ia. 504> γενναῖ' ἔλεξας Ταντάλῳ τε τῷ Διὸς
<eur. ia. 505> πρέποντα: προγόνους οὐ καταισχύνεις σέθεν.
<eur. ia. 506> αἰνῶ σε, Μενέλα', ὅτι παρὰ γνώμην ἐμὴν
<eur. ia. 507> ὑπέθηκας ὀρθῶς τοὺς λόγους σοῦ τ' ἀξίως.
<eur. ia. 508> ταραχὴ δ' ἀδελφῶν διά τ' ἔρωτα γίγνεται
<eur. ia. 509> πλεονεξίαν τε δωμάτων: ἀπέπτυσα
<eur. ia. 510> τοιάνδε συγγένειαν ἀλλήλοιν πικράν.
<eur. ia. 511> ἀλλ' ἥκομεν γὰρ εἰς ἀναγκαίας τύχας,
<eur. ia. 512> θυγατρὸς αἱματηρὸν ἐκπρᾶξαι φόνον.
<eur. ia. 513> πῶς; τίς δ' ἀναγκάσει σε τήν γε σὴν κτανεῖν;
<eur. ia. 514> ἅπας ̓Αχαιῶν σύλλογος στρατεύματος.
<eur. ia. 515> οὔκ, ἤν νιν εἰς ̓́Αργος γ' ἀποστείλῃς πάλιν.
<eur. ia. 516> λάθοιμι τοῦτ' ἄν. ἀλλ' ἐκεῖν' οὐ λήσομεν.
<eur. ia. 517> τὸ ποῖον; οὔτοι χρὴ λίαν ταρβεῖν ὄχλον.
<eur. ia. 518> Κάλχας ἐρεῖ μαντεύματ' ̓Αργείων στρατῷ.
<eur. ia. 519> οὔκ, ἢν θάνῃ γε πρόσθε: τοῦτο δ' εὐμαρές.
<eur. ia. 520> τὸ μαντικὸν πᾶν σπέρμα φιλότιμον κακόν.
<eur. ia. 521> † κοὐδέν γ' ἄχρηστον, οὐδὲ χρήσιμον παρόν. †
<eur. ia. 522> ἐκεῖνο δ' οὐ δέδοικας ὃ ἔμ' ἐσέρχεται;
<eur. ia. 523> ὃν μὴ σὺ φράζεις, πῶς ὑπολάβοιμ' ἂν λόγον;
<eur. ia. 524> τὸ Σισύφειον σπέρμα πάντ' οἶδεν τάδε.
<eur. ia. 525> οὐκ ἔστ' ̓Οδυσσεὺς ὅ τι σὲ κἀμὲ πημανεῖ.
<eur. ia. 526> ποικίλος ἀεὶ πέφυκε τοῦ τ' ὄχλου μέτα.
<eur. ia. 527> φιλοτιμίᾳ μὲν ἐνέχεται, δεινῷ κακῷ.
<eur. ia. 528> οὐκ οὖν δοκεῖς νιν στάντ' ἐν ̓Αργείοις μέσοις
<eur. ia. 529> λέξειν ἃ Κάλχας θέσφατ' ἐξηγήσατο,
<eur. ia. 530> κἄμ' ὡς ὑπέστην θῦμα, κᾆτ' ἐψευδόμην,
<eur. ia. 531> ̓Αρτέμιδι θύσειν; οὐ ξυναρπάσας στρατόν,
<eur. ia. 532> σὲ κἄμ' ἀποκτείναντας ̓Αργείους κόρην
<eur. ia. 533> σφάξαι κελεύσει; κἂν πρὸς ̓́Αργος ἐκφύγω,
<eur. ia. 534> ἐλθόντες αὐτοῖς τείχεσιν Κυκλωπίοις
<eur. ia. 535> συναρπάσουσι καὶ κατασκάψουσι γῆν.
<eur. ia. 536> τοιαῦτα τἀμὰ πήματ': ὦ τάλας ἐγώ,
<eur. ia. 537> ὡς ἠπόρημαι πρὸς θεῶν τὰ νῦν τάδε.
<eur. ia. 538> ἕν μοι φύλαξον, Μενέλεως, ἀνὰ στρατὸν
<eur. ia. 539> ἐλθών, ὅπως ἂν μὴ Κλυταιμήστρα τάδε
<eur. ia. 540> μάθῃ, πρὶν ̔́Αιδῃ παῖδ' ἐμὴν προσθῶ λαβών,
<eur. ia. 541> ὡς ἐπ' ἐλαχίστοις δακρύοις πράσσω κακῶς.
<eur. ia. 542> ὑμεῖς τε σιγήν, ὦ ξέναι, φυλάσσετε.
<eur. ia. 543> μάκαρες οἳ μετρίας θεοῦ
<eur. ia. 544> μετά τε σωφροσύνας μετέ-
<eur. ia. 545> σχον λέκτρων ̓Αφροδίτας,
<eur. ia. 546> γαλανείᾳ χρησάμενοι
<eur. ia. 547> μανιάδων οἴστρων, ὅθι δὴ
<eur. ia. 548> δίδυμ' ̓́Ερως ὁ χρυσοκόμας
<eur. ia. 549> τόξ' ἐντείνεται χαρίτων,
<eur. ia. 550> τὸ μὲν ἐπ' εὐαίωνι πότμῳ,
<eur. ia. 551> τὸ δ' ἐπὶ συγχύσει βιοτᾶς.
<eur. ia. 552> ἀπενέπω νιν ἁμετέρων,
<eur. ia. 553> Κύπρι καλλίστα, θαλάμων.
<eur. ia. 554> εἴη δέ μοι μετρία μὲν
<eur. ia. 555> χάρις, πόθοι δ' ὅσιοι,
<eur. ia. 556> καὶ μετέχοιμι τᾶς ̓Αφροδί-
<eur. ia. 557> τας, πολλὰν δ' ἀποθείμαν.
<eur. ia. 558> διάφοροι δὲ φύσεις βροτῶν,
<eur. ia. 559> διάφοροι δὲ τρόποι: τὸ δ' ὀρ-
<eur. ia. 560> θῶς ἐσθλὸν σαφὲς αἰεί:
<eur. ia. 561> τροφαί θ' αἱ παιδευόμεναι
<eur. ia. 562> μέγα φέρους' ἐς τὰν ἀρετάν:
<eur. ia. 563> τό τε γὰρ αἰδεῖσθαι σοφία,
<eur. ia. 564> τάν τ' ἐξαλλάσσουσαν ἔχει
<eur. ia. 565> χάριν ὑπὸ γνώμας ἐσορᾶν
<eur. ia. 566> τὸ δέον, ἔνθα δόξα φέρει
<eur. ia. 567> κλέος ἀγήρατον βιοτᾷ.
<eur. ia. 568> μέγα τι θηρεύειν ἀρετάν,
<eur. ia. 569> γυναιξὶ μὲν κατὰ Κύπριν
<eur. ia. 570> κρυπτάν, ἐν ἀνδράσι δ' αὖ
<eur. ia. 571> κόσμος ἐνὼν ὁ μυριοπλη-
<eur. ia. 572> θὴς μείζω πόλιν αὔξει.
<eur. ia. 573> ἔμολες, ὦ Πάρις, ᾗτε σύ γε
<eur. ia. 574> βουκόλος ἀργενναῖς ἐτράφης
<eur. ia. 575> ̓Ιδαίαις παρὰ μόσχοις,
<eur. ia. 576> βάρβαρα συρίζων, Φρυγίων
<eur. ia. 577> αὐλῶν ̓Ολύμπου καλάμοις
<eur. ia. 578> μιμήματα πνείων.
<eur. ia. 579> εὔθηλοι δὲ τρέφοντο βόες,
<eur. ia. 580> ὅτε σε κρίσις ἔμηνε θεᾶν,
<eur. ia. 581> ἅ ς' ̔Ελλάδα πέμπει:
<eur. ia. 582> ἐλεφαντοδέτων πάροι-
<eur. ia. 583> θεν δόμων δὲ στὰς ̔Ελένας
<eur. ia. 584> ἐν ἀντωποῖς βλεφάροισιν
<eur. ia. 585> ἔρωτά τ' ἔδωκας, ἔρωτι δ'
<eur. ia. 586> αὐτὸς ἐπτοάθης.
<eur. ia. 587> ὅθεν ἔρις ἔριν
<eur. ia. 588> ̔Ελλάδα σὺν δορὶ ναυσί τ' ἄγει
<eur. ia. 589> ἐς Τροίας πέργαμα
<eur. ia. 590> ἰὼ ἰώ: μεγάλαι μεγάλων
<eur. ia. 591> εὐδαιμονίαι: τὴν τοῦ βασιλέως
<eur. ia. 592> ἴδετ' ̓Ιφιγένειαν, ἄνασσαν ἐμήν,
<eur. ia. 593> τὴν Τυνδάρεω τε Κλυταιμήστραν:
<eur. ia. 594> ὡς ἐκ μεγάλων ἐβλαστήκας'
<eur. ia. 595> ἐπί τ' εὐμήκεις ἥκουσι τύχας.
<eur. ia. 596> θεοί γ' οἱ κρείσσους οἵ τ' ὀλβοφόροι
<eur. ia. 597> τοῖς οὐκ εὐδαίμοσι θνητῶν.
<eur. ia. 598> στῶμεν, Χαλκίδος ἔκγονα θρέμματα,
<eur. ia. 599> τὴν βασίλειαν δεξώμεθ' ὄχων
<eur. ia. 600> ἄπο μὴ σφαλερῶς ἐπὶ γαῖαν,
<eur. ia. 601> ἀγανῶς δὲ χεροῖν μαλακῇ ῥώμῃ,
<eur. ia. 602> μὴ ταρβήσῃ † νεωστί μοι μολὸν
<eur. ia. 603> κλεινὸν τέκνον ̓Αγαμέμνονος,
<eur. ia. 604> μηδὲ θόρυβον † μηδ' ἔκπληξιν
<eur. ia. 605> ταῖς ̓Αργείαις
<eur. ia. 606> ξεῖναι ξείναις παρέχωμεν.
<eur. ia. 607> ὄρνιθα μὲν τόνδ' αἴσιον ποιούμεθα,
<eur. ia. 608> τὸ σόν τε χρηστὸν καὶ λόγων εὐφημίαν:
<eur. ia. 609> ἐλπίδα δ' ἔχω τιν' ὡς ἐπ' ἐσθλοῖσιν γάμοις
<eur. ia. 610> πάρειμι νυμφαγωγός. ἀλλ' ὀχημάτων
<eur. ia. 611> ἔξω πορεύεθ' ἃς φέρω φερνὰς κόρῃ,
<eur. ia. 612> καὶ πέμπετ' ἐς μέλαθρον εὐλαβούμενοι.
<eur. ia. 613> σὺ δ', ὦ τέκνον μοι, λεῖπε πωλικοὺς ὄχους,
<eur. ia. 614> ἁβρὸν τιθεῖσα κῶλον ἀσθενές θ' ἅμα.
<eur. ia. 615> ὑμεῖς δέ, νεάνιδές, νιν ἀγκάλαις ἔπι
<eur. ia. 616> δέξασθε καὶ πορεύσατ' ἐξ ὀχημάτων.
<eur. ia. 617> κἀμοὶ χερός τις ἐνδότω στηρίγματα,
<eur. ia. 618> θάκους ἀπήνης ὡς ἂν ἐκλίπω καλῶς.
<eur. ia. 619> αἳ δ' ἐς τὸ πρόσθεν στῆτε πωλικῶν ζυγῶν:
<eur. ia. 620> φοβερὸν γὰρ ἀπαράμυθον ὄμμα πωλικόν:
<eur. ia. 621> καὶ παῖδα τόνδε, τὸν ̓Αγαμέμνονος γόνον,
<eur. ia. 622> λάζυσθ', ̓Ορέστην: ἔτι γάρ ἐστι νήπιος.
<eur. ia. 623> τέκνον, καθεύδεις πωλικῷ δαμεὶς ὄχῳ;
<eur. ia. 624> ἔγειρ' ἀδελφῆς ἐφ' ὑμέναιον εὐτυχῶς:
<eur. ia. 625> ἀνδρὸς γὰρ ἀγαθοῦ κῆδος αὐτὸς ἐσθλὸς ὢν
<eur. ia. 626> λήψῃ, κόρης Νηρῇδος ἰσόθεον γένος.
<eur. ia. 627> ἑξῆς κάθησο δεῦρό μου ποδός, τέκνον:
<eur. ia. 628> πρὸς μητέρ', ̓Ιφιγένεια, μακαρίαν δέ με
<eur. ia. 629> ξέναισι ταῖσδε πλησία σταθεῖσα δός,
<eur. ia. 630> καὶ — δεῦρο δὴ — πατέρα πρόσειπε σὸν φίλον.
<eur. ia. 631> ὦ μῆτερ, ὑποδραμοῦσά ς': ὀργισθῇς δὲ μή:
<eur. ia. 632> πρὸς στέρνα πατρὸς στέρνα τἀμὰ περιβαλῶ.
<eur. ia. 633> ὦ σέβας ἐμοὶ μέγιστον, ̓Αγαμέμνων ἄναξ,
<eur. ia. 634> ἥκομεν, ἐφετμαῖς οὐκ ἀπιστοῦσαι σέθεν.
<eur. ia. 635> ἐγὼ δὲ βούλομαι τὰ σὰ στέρν', ὦ πάτερ,
<eur. ia. 636> ὑποδραμοῦσα προσβαλεῖν διὰ χρόνου:
<eur. ia. 637> ποθῶ γὰρ ὄμμα δὴ σόν. ὀργισθῇς δὲ μή.
<eur. ia. 638> ἀλλ', ὦ τέκνον, χρή: φιλοπάτωρ δ' ἀεί ποτ' εἶ
<eur. ia. 639> μάλιστα παίδων τῷδ' ὅσους ἐγὼ 'τεκον.
<eur. ia. 640> ὦ πάτερ, ἐσεῖδόν ς' ἀσμένη πολλῷ χρόνῳ.
<eur. ia. 641> καὶ γὰρ πατὴρ σέ: τόδ' ἴσον ὑπὲρ ἀμφοῖν λέγεις.
<eur. ia. 642> χαῖρ': εὖ δέ μ' ἀγαγὼν πρὸς ς' ἐποίησας, πάτερ.
<eur. ia. 643> οὐκ οἶδ' ὅπως φῶ τοῦτο καὶ μὴ φῶ, τέκνον.
<eur. ia. 644> ἔα:
<eur. ia. 645> ὡς οὐ βλέπεις ἕκηλον ἄσμενός μ' ἰδών.
<eur. ia. 645> πόλλ' ἀνδρὶ βασιλεῖ καὶ στρατηλάτῃ μέλει.
<eur. ia. 646> παρ' ἐμοὶ γενοῦ νῦν, μὴ 'πὶ φροντίδας τρέπου.
<eur. ia. 647> ἀλλ' εἰμὶ παρὰ σοὶ νῦν ἅπας κοὐκ ἄλλοθι.
<eur. ia. 648> μέθες νυν ὀφρὺν ὄμμα τ' ἔκτεινον φίλον.
<eur. ia. 649> ἰδού, γέγηθά ς' ὡς γέγηθ' ὁρῶν, τέκνον.
<eur. ia. 650> κἄπειτα λείβεις δάκρυ' ἀπ' ὀμμάτων σέθεν;
<eur. ia. 651> μακρὰ γὰρ ἡμῖν ἡ 'πιοῦς' ἀπουσία.
<eur. ia. 652> † οὐκ οἶδ' ὅ τι φῄς, οὐκ οἶδα, φίλτατ' ἐμοὶ πάτερ. †
<eur. ia. 653> συνετὰ λέγουσα μᾶλλον εἰς οἶκτόν μ' ἄγεις.
<eur. ia. 654> ἀσύνετά νυν ἐροῦμεν, εἰ σέ γ' εὐφρανῶ.
<eur. ia. 655> παπαῖ. τὸ σιγᾶν οὐ σθένω: σὲ δ' ᾔνεσα.
<eur. ia. 656> μέν', ὦ πάτερ, κατ' οἶκον ἐπὶ τέκνοις σέθεν.
<eur. ia. 657> θέλω γε: τὸ θέλειν δ' οὐκ ἔχων ἀλγύνομαι.
<eur. ia. 658> ὄλοιντο λόγχαι καὶ τὰ Μενέλεω κακά.
<eur. ia. 659> ἄλλους ὀλεῖ πρόσθ' ἃ ἐμὲ διολέσαντ' ἔχει.
<eur. ia. 660> ὡς πολὺν ἀπῆσθα χρόνον ἐν Αὐλίδος μυχοῖς.
<eur. ia. 661> καὶ νῦν γέ μ' ἴσχει δή τι μὴ στέλλειν στρατόν.
<eur. ia. 662> ποῦ τοὺς Φρύγας λέγουσιν ᾠκίσθαι, πάτερ;
<eur. ia. 663> οὗ μήποτ' οἰκεῖν ὤφελ' ὁ Πριάμου Πάρις.
<eur. ia. 664> μακρὰν ἀπαίρεις, ὦ πάτερ, λιπὼν ἐμέ.
<eur. ia. 665> † εἰς ταὐτόν, ὦ θύγατερ, ἥκεις σῷ πατρί. †
<eur. ia. 666> φεῦ:
<eur. ia. 667> εἴθ' ἦν καλόν μοι σοί τ' ἄγειν σύμπλουν ἐμέ.
<eur. ia. 668> ἔτ' ἔστι καὶ σοὶ πλοῦς, ἵν' ἀμμνήσῃ πατρός.
<eur. ia. 669> σὺν μητρὶ πλεύσας' ἢ μόνη πορεύσομαι;
<eur. ia. 670> μόνη, μονωθεῖς' ἀπὸ πατρὸς καὶ μητέρος.
<eur. ia. 670> οὔ πού μ' ἐς ἄλλα δώματ' οἰκίζεις, πάτερ;
<eur. ia. 671> ἐατέ': οὐ χρὴ τοιάδ' εἰδέναι κόρας.
<eur. ia. 672> σπεῦδ' ἐκ Φρυγῶν μοι, θέμενος εὖ τἀκεῖ, πάτερ.
<eur. ia. 673> θῦσαί με θυσίαν πρῶτα δεῖ τιν' ἐνθάδε.
<eur. ia. 674> ἀλλὰ ξὺν ἱεροῖς χρὴ τό γ' εὐσεβὲς σκοπεῖν.
<eur. ia. 675> εἴσῃ σύ: χερνίβων γὰρ ἑστήξῃ πέλας.
<eur. ia. 676> στήσομεν ἄρ' ἀμφὶ βωμόν, ὦ πάτερ, χορούς;
<eur. ia. 677> ζηλῶ σὲ μᾶλλον ἢ 'μὲ τοῦ μηδὲν φρονεῖν.
<eur. ia. 678> χώρει δὲ μελάθρων ἐντός — ὀφθῆναι κόραις
<eur. ia. 679> πικρόν — φίλημα δοῦσα δεξιάν τέ μοι,
<eur. ia. 680> μέλλουσα δαρὸν πατρὸς ἀποικήσειν χρόνον.
<eur. ia. 681> ὦ στέρνα καὶ παρῇδες, ὦ ξανθαὶ κόμαι,
<eur. ia. 682> ὡς ἄχθος ὑμῖν ἐγένεθ' ἡ Φρυγῶν πόλις
<eur. ia. 683> ̔Ελένη τε. — παύω τοὺς λόγους: ταχεῖα γὰρ
<eur. ia. 684> νοτὶς διώκει μ' ὀμμάτων ψαύσαντά σου.
<eur. ia. 685> ἴθ' ἐς μέλαθρα. σὲ δὲ παραιτοῦμαι τάδε,
<eur. ia. 686> Λήδας γένεθλον, εἰ κατῳκτίσθην ἄγαν,
<eur. ia. 687> μέλλων ̓Αχιλλεῖ θυγατέρ' ἐκδώσειν ἐμήν.
<eur. ia. 688> ἀποστολαὶ γὰρ μακάριαι μέν, ἀλλ' ὅμως
<eur. ia. 689> δάκνουσι τοὺς τεκόντας, ὅταν ἄλλοις δόμοις
<eur. ia. 690> παῖδας παραδιδῷ πολλὰ μοχθήσας πατήρ.
<eur. ia. 691> οὐχ ὧδ' ἀσύνετός εἰμι, πείσεσθαι δέ με
<eur. ia. 692> καὐτὴν δόκει τάδ', ὥστε μή σε νουθετεῖν,
<eur. ia. 693> ὅταν σὺν ὑμεναίοισιν ἐξάγω κόρην:
<eur. ia. 694> ἀλλ' ὁ νόμος αὐτὰ τῷ χρόνῳ συνισχανεῖ.
<eur. ia. 695> τοὔνομα μὲν οὖν παῖδ' οἶδ' ὅτῳ κατῄνεσας,
<eur. ia. 696> γένους δ' ὁποίου χὡπόθεν, μαθεῖν θέλω.
<eur. ia. 697> Αἴγινα θυγάτηρ ἐγένετ' ̓Ασωποῦ πατρός.
<eur. ia. 698> ταύτην δὲ θνητῶν ἢ θεῶν ἔζευξε τίς;
<eur. ia. 699> Ζεύς: Αἰακὸν δ' ἔφυσεν, Οἰνώνης πρόμον.
<eur. ia. 700> τὰ δ' Αἰακοῦ παῖς τίς κατέσχε δώματα;
<eur. ia. 701> Πηλεύς: ὁ Πηλεὺς δ' ἔσχε Νηρέως κόρην.
<eur. ia. 702> θεοῦ διδόντος, ἢ βίᾳ θεῶν λαβών;
<eur. ia. 703> Ζεὺς ἠγγύησε καὶ δίδως' ὁ κύριος.
<eur. ia. 704> γαμεῖ δὲ ποῦ νιν; ἦ κατ' οἶδμα πόντιον;
<eur. ia. 705> Χείρων ἵν' οἰκεῖ σεμνὰ Πηλίου βάθρα.
<eur. ia. 706> οὗ φασι Κενταύρειον ᾠκίσθαι γένος;
<eur. ia. 707> ἐνταῦθ' ἔδαισαν Πηλέως γάμους θεοί.
<eur. ia. 708> Θέτις δ' ἔθρεψεν ἢ πατὴρ ̓Αχιλλέα;
<eur. ia. 709> Χείρων, ἵν' ἤθη μὴ μάθοι κακῶν βροτῶν.
<eur. ia. 710> φεῦ:
<eur. ia. 711> σοφός γ' ὁ θρέψας χὡ διδοὺς σοφώτερος.
<eur. ia. 712> τοιόσδε παιδὸς σῆς ἀνὴρ ἔσται πόσις.
<eur. ia. 713> οὐ μεμπτός. οἰκεῖ δ' ἄστυ ποῖον ̔Ελλάδος;
<eur. ia. 714> ̓Απιδανὸν ἀμφὶ ποταμὸν ἐν Φθίας ὅροις.
<eur. ia. 715> ἐκεῖς' ἀπάξει σὴν ἐμήν τε παρθένον;
<eur. ia. 715> κείνῳ μελήσει ταῦτα, τῷ κεκτημένῳ.
<eur. ia. 716> ἀλλ' εὐτυχοίτην. τίνι δ' ἐν ἡμέρᾳ γαμεῖ;
<eur. ia. 717> ὅταν σελήνης εὐτυχὴς ἔλθῃ κύκλος.
<eur. ia. 718> προτέλεια δ' ἤδη παιδὸς ἔσφαξας θεᾷ;
<eur. ia. 719> μέλλω: 'πὶ ταύτῃ καὶ καθέσταμεν τύχῃ.
<eur. ia. 720> κἄπειτα δαίσεις τοὺς γάμους ἐς ὕστερον;
<eur. ia. 721> θύσας γε θύμαθ' ἃ ἐμὲ χρὴ θῦσαι θεοῖς.
<eur. ia. 722> ἡμεῖς δὲ θοίνην ποῦ γυναιξὶ θήσομεν;
<eur. ia. 723> ἐνθάδε παρ' εὐπρύμνοισιν ̓Αργείων πλάταις.
<eur. ia. 724> καλῶς ἀναγκαίως τε: συνενέγκοι δ' ὅμως.
<eur. ia. 725> οἶσθ' οὖν ὃ δρᾶσον, ὦ γύναι; πιθοῦ δέ μοι.
<eur. ia. 726> τί χρῆμα; πείθεσθαι γὰρ εἴθισμαι σέθεν.
<eur. ia. 727> ἡμεῖς μὲν ἐνθάδ', οὗπέρ ἐσθ' ὁ νυμφίος
<eur. ia. 728> μητρὸς τί χωρὶς δράσεθ', ἃ ἐμὲ δρᾶν χρεών;
<eur. ia. 729> ἐκδώσομεν σὴν παῖδα Δαναϊδῶν μέτα.
<eur. ia. 730> ἡμᾶς δὲ ποῦ χρὴ τηνικαῦτα τυγχάνειν;
<eur. ia. 731> χώρει πρὸς ̓́Αργος παρθένους τε τημέλει.
<eur. ia. 732> λιποῦσα παῖδα; τίς δ' ἀνασχήσει φλόγα;
<eur. ia. 733> ἐγὼ παρέξω φῶς ὃ νυμφίοις πρέπει.
<eur. ia. 734> οὐχ ὁ νόμος οὗτος οὐδὲ φαῦλ' ἡγητέα.
<eur. ia. 735> οὐ καλὸν ἐν ὄχλῳ ς' ἐξομιλεῖσθαι στρατοῦ.
<eur. ia. 736> καλὸν τεκοῦσαν τἀμά μ' ἐκδοῦναι τέκνα.
<eur. ia. 737> καὶ τάς γ' ἐν οἴκῳ μὴ μόνας εἶναι κόρας.
<eur. ia. 738> ὀχυροῖσι παρθενῶσι φρουροῦνται καλῶς.
<eur. ia. 739> πιθοῦ.    μὰ τὴν ἄνασσαν ̓Αργείαν θεάν.
<eur. ia. 740> ἐλθὼν δὲ τἄξω πρᾶσσε, τἀν δόμοις δ' ἐγώ,
<eur. ia. 741> ἃ χρὴ παρεῖναι νυμφίοισι παρθένοις.
<eur. ia. 742> οἴμοι: μάτην ᾖξ', ἐλπίδος δ' ἀπεσφάλην,
<eur. ia. 743> ἐξ ὀμμάτων δάμαρτ' ἀποστεῖλαι θέλων.
<eur. ia. 744> σοφίζομαι δὲ κἀπὶ τοῖσι φιλτάτοις
<eur. ia. 745> τέχνας πορίζω, πανταχῇ νικώμενος.
<eur. ia. 746> ὅμως δὲ σὺν Κάλχαντι τῷ θυηπόλῳ
<eur. ia. 747> κοινῇ τὸ τῆς θεοῦ φίλον, ἐμοὶ δ' οὐκ εὐτυχές,
<eur. ia. 748> ἐξευπορήσων εἶμι, μόχθον ̔Ελλάδος.
<eur. ia. 749> χρὴ δ' ἐν δόμοισιν ἄνδρα τὸν σοφὸν τρέφειν
<eur. ia. 750> γυναῖκα χρηστὴν κἀγαθήν, ἢ μὴ τρέφειν.
<eur. ia. 751> ἥξει δὴ Σιμόεντα καὶ
<eur. ia. 752> δίνας ἀργυροειδεῖς
<eur. ia. 753> ἄγυρις ̔Ελλάνων στρατιᾶς
<eur. ia. 754> ἀνά τε ναυσὶν καὶ σὺν ὅπλοις
<eur. ia. 755> ̓́Ιλιον ἐς τὸ Τροίας
<eur. ia. 756> Φοιβήιον δάπεδον,
<eur. ia. 757> τὰν Κασάνδραν ἵν' ἀκούω
<eur. ia. 758> ῥίπτειν ξανθοὺς πλοκάμους
<eur. ia. 759> χλωροκόμῳ στεφάνῳ δάφνας
<eur. ia. 760> κοσμηθεῖσαν, ὅταν θεοῦ
<eur. ia. 761> μαντόσυνοι πνεύσως' ἀνάγκαι.
<eur. ia. 762> στάσονται δ' ἐπὶ περγάμων
<eur. ia. 763> Τροίας ἀμφί τε τείχη
<eur. ia. 764> Τρῶες, ὅταν χάλκασπις ̓́Αρης
<eur. ia. 765> πόντιος εὐπρῴροιο πλάτας
<eur. ia. 766> εἰρεσίᾳ πελάζῃ
<eur. ia. 767> Σιμουντίοις ὀχετοῖς,
<eur. ia. 768> τὰν τῶν ἐν αἰθέρι δισσῶν
<eur. ia. 769> Διοσκούρων ̔Ελέναν
<eur. ia. 770> ἐκ Πριάμου κομίσαι θέλων
<eur. ia. 771> ἐς γᾶν ̔Ελλάδα δοριπόνοις
<eur. ia. 772> ἀσπίσι καὶ λόγχαις ̓Αχαιῶν.
<eur. ia. 773> Πέργαμον δὲ Φρυγῶν πόλιν
<eur. ia. 774> λαί̈νους περὶ πύργους
<eur. ia. 775> κυκλώσας ̓́Αρει φονίῳ,
<eur. ia. 776> λαιμοτόμου κεφαλᾶς
<eur. ia. 777> σπάσας Πάριν ̓Ατρεί̈δας,
<eur. ia. 778> πέρσας κατάκρας πόλιν,
<eur. ia. 779> θήσει κόρας πολυκλαύτους
<eur. ia. 780> δάμαρτά τε Πριάμου.
<eur. ia. 781> ἁ δὲ Διὸς ̔Ελένα κόρα
<eur. ia. 782> πολύκλαυτος ἑδεῖται
<eur. ia. 783> πόσιν προλιποῦσα.
<eur. ia. 784> μήτ' ἐμοὶ
<eur. ia. 785> μήτ' ἐμοῖσι τέκνων τέκνοις
<eur. ia. 785> ἐλπὶς ἅδε ποτ' ἔλθοι,
<eur. ia. 786> οἵαν αἱ πολύχρυσοι
<eur. ia. 787> Λυδαὶ καὶ Φρυγῶν ἄλοχοι
<eur. ia. 788> στήσουσι παρ' ἱστοῖς
<eur. ia. 789> μυθεῦσαι τάδ' ἐς ἀλλήλας:
<eur. ia. 790> Τίς ἄρα μ' εὐπλοκάμου κόμας
<eur. ia. 791> ῥῦμα δακρυόεν τανύσας
<eur. ia. 792> πατρίδος ὀλλυμένας ἀπολωτιεῖ;
<eur. ia. 793> διὰ σέ, τὰν κύκνου δολιχαύχενος γόνον,
<eur. ia. 794> εἰ δὴ φάτις ἔτυμος ὡς
<eur. ia. 795> ἔτυχεν, Λήδα ὄρνιθι πταμένῳ
<eur. ia. 797> Διὸς ὅτ' ἠλλάχθη δέμας, εἴτ'
<eur. ia. 798> ἐν δέλτοις Πιερίσιν
<eur. ia. 799> μῦθοι τάδ' ἐς ἀνθρώπους
<eur. ia. 800> ἤνεγκαν παρὰ καιρὸν ἄλλως.
<eur. ia. 801> ποῦ τῶν ̓Αχαιῶν ἐνθάδ' ὁ στρατηλάτης;
<eur. ia. 802> τίς ἂν φράσειε προσπόλων τὸν Πηλέως
<eur. ia. 803> ζητοῦντά νιν παῖδ' ἐν πύλαις ̓Αχιλλέα;
<eur. ia. 804> οὐκ ἐξ ἴσου γὰρ μένομεν Εὐρίπου πέλας.
<eur. ia. 805> οἳ μὲν γὰρ ἡμῶν, ὄντες ἄζυγες γάμων,
<eur. ia. 806> οἴκους ἐρήμους ἐκλιπόντες ἐνθάδε
<eur. ia. 807> θάσσους' ἐπ' ἀκταῖς, οἳ δ' ἔχοντες εὔνιδας
<eur. ia. 808> ἄπαιδες: οὕτω δεινὸς ἐμπέπτωκ' ἔρως
<eur. ia. 809> τῆσδε στρατείας ̔Ελλάδ' οὐκ ἄνευ θεῶν.
<eur. ia. 810> τοὐμὸν μὲν οὖν δίκαιον ἐμὲ λέγειν χρεών,
<eur. ia. 811> ἄλλος δ' ὁ χρῄζων αὐτὸς ὑπὲρ αὑτοῦ φράσει.
<eur. ia. 812> γῆν γὰρ λιπὼν Φάρσαλον ἠδὲ Πηλέα
<eur. ia. 813> μένω 'πὶ λεπταῖς ταισίδ' Εὐρίπου πνοαῖς,
<eur. ia. 814> Μυρμιδόνας ἴσχων: οἳ δ' ἀεὶ προσκείμενοι
<eur. ia. 815> λέγους': ̓Αχιλλεῦ, τί μένομεν; πόσον χρόνον
<eur. ia. 816> ἔτ' ἐκμετρῆσαι χρὴ πρὸς ̓Ιλίου στόλον;
<eur. ia. 817> δρᾶ γ', εἴ τι δράσεις, ἢ ἄπαγ' οἴκαδε στρατόν,
<eur. ia. 818> τὰ τῶν ̓Ατρειδῶν μὴ μένων μελλήματα.
<eur. ia. 819> ὦ παῖ θεᾶς Νηρῇδος, ἔνδοθεν λόγων
<eur. ia. 820> τῶν σῶν ἀκούσας' ἐξέβην πρὸ δωμάτων.
<eur. ia. 821> ὦ πότνι' αἰδώς, τήνδε τίνα λεύσσω ποτὲ
<eur. ia. 822> γυναῖκα, μορφὴν εὐπρεπῆ κεκτημένην;
<eur. ia. 823> οὐ θαῦμά ς' ἡμᾶς ἀγνοεῖν, οἷς μὴ πάρος
<eur. ia. 824> προσῆκες: αἰνῶ δ' ὅτι σέβεις τὸ σωφρονεῖν.
<eur. ia. 825> τίς δ' εἶ; τί δ' ἦλθες Δαναϊδῶν ἐς σύλλογον,
<eur. ia. 826> γυνὴ πρὸς ἄνδρας ἀσπίσιν πεφραγμένους;
<eur. ia. 827> Λήδας μέν εἰμι παῖς, Κλυταιμήστρα δέ μοι
<eur. ia. 828> ὄνομα, πόσις δέ μοὐστὶν ̓Αγαμέμνων ἄναξ.
<eur. ia. 829> καλῶς ἔλεξας ἐν βραχεῖ τὰ καίρια.
<eur. ia. 830> αἰσχρὸν δέ μοι γυναιξὶ συμβάλλειν λόγους.
<eur. ia. 831> μεῖνον — τί φεύγεις; — δεξιάν τ' ἐμῇ χερὶ
<eur. ia. 832> σύναψον, ἀρχὴν μακαρίαν νυμφευμάτων.
<eur. ia. 833> τί φῄς; ἐγώ σοι δεξιάν; αἰδοίμεθ' ἂν
<eur. ia. 834> ̓Αγαμέμνον', εἰ ψαύοιμεν ὧν μή μοι θέμις.
<eur. ia. 835> θέμις μάλιστα, τὴν ἐμὴν ἐπεὶ γαμεῖς
<eur. ia. 836> παῖδ', ὦ θεᾶς παῖ ποντίας Νηρηίδος.
<eur. ia. 837> ποίους γάμους φῄς; ἀφασία μ' ἔχει, γύναι:
<eur. ia. 838> εἰ μή τι παρανοοῦσα καινουργεῖς λόγον;
<eur. ia. 839> πᾶσιν τόδ' ἐμπέφυκεν, αἰδεῖσθαι φίλους
<eur. ia. 840> καινοὺς ὁρῶσι καὶ γάμου μεμνημένοις.
<eur. ia. 841> οὐπώποτ' ἐμνήστευσα παῖδα σήν, γύναι,
<eur. ia. 842> οὐδ' ἐξ ̓Ατρειδῶν ἦλθέ μοι λόγος γάμων.
<eur. ia. 843> τί δῆτ' ἂν εἴη; σὺ πάλιν αὖ λόγους ἐμοὺς
<eur. ia. 844> θαύμαζ': ἐμοὶ γὰρ θαύματ' ἐστὶ τὰ παρὰ σοῦ.
<eur. ia. 845> εἴκαζε: κοινόν ἐστιν εἰκάζειν τάδε:
<eur. ia. 846> ἄμφω γὰρ οὐ ψευδόμεθα τοῖς λόγοις ἴσως.
<eur. ia. 847> ἀλλ' ἦ πέπονθα δεινά; μνηστεύω γάμους
<eur. ia. 848> οὐκ ὄντας, ὡς εἴξασιν: αἰδοῦμαι τάδε.
<eur. ia. 849> ἴσως ἐκερτόμησε κἀμὲ καὶ σέ τις.
<eur. ia. 850> ἀλλ' ἀμελίᾳ δὸς αὐτὰ καὶ φαύλως φέρε.
<eur. ia. 851> χαῖρ': οὐ γὰρ ὀρθοῖς ὄμμασίν ς' ἔτ' εἰσορῶ,
<eur. ia. 852> ψευδὴς γενομένη καὶ παθοῦς' ἀνάξια.
<eur. ia. 853> καὶ σοὶ τόδ' ἐστὶν ἐξ ἐμοῦ: πόσιν δὲ σὸν
<eur. ia. 854> στείχω ματεύσων τῶνδε δωμάτων ἔσω.
<eur. ia. 855> ὦ ξέν', Αἰακοῦ γένεθλον, μεῖνον: ὦ, σέ τοι λέγω,
<eur. ia. 856> τὸν θεᾶς γεγῶτα παῖδα, καὶ σέ, τὴν Λήδας κόρην.
<eur. ia. 857> τίς ὁ καλῶν πύλας παροίξας; ὡς τεταρβηκὼς καλεῖ.
<eur. ia. 858> δοῦλος, οὐχ ἁβρύνομαι τῷδ': ἡ τύχη γὰρ οὐκ ἐᾷ.
<eur. ia. 859> τίνος; ἐμὸς μὲν οὐχί: χωρὶς τἀμὰ καὶ ̓Αγαμέμνονος.
<eur. ia. 860> τῆσδε τῆς πάροιθεν οἴκων, Τυνδάρεω δόντος πατρός.
<eur. ia. 861> ἕσταμεν: φράζ', εἴ τι χρῄζεις, ὧν μ' ἐπέσχες οὕνεκα.
<eur. ia. 862> ἦ μόνω παρόντε δῆτα ταῖσδ' ἐφέστατον πύλαις;
<eur. ia. 863> ὡς μόνοιν λέγοις ἄν, ἔξω δ' ἐλθὲ βασιλείων δόμων.
<eur. ia. 864> ὦ Τύχη πρόνοιά θ' ἡμή, σῴσαθ' οὓς ἐγὼ θέλω.
<eur. ia. 865> ὁ λόγος ἐς μέλλοντ' † ἂν ὤση † χρόνον: ἔχει δ' ὄγκον τινά.
<eur. ia. 866> δεξιᾶς ἕκατι μὴ μέλλ', εἴ τί μοι χρῄζεις λέγειν.
<eur. ia. 867> οἶσθα δῆτ' ἔμ', ὅστις ὢν σοὶ καὶ τέκνοις εὔνους ἔφυν;
<eur. ia. 868> οἶδά ς' ὄντ' ἐγὼ παλαιὸν δωμάτων ἐμῶν λάτριν.
<eur. ia. 869> χὥτι μ' ἐν ταῖς σαῖσι φερναῖς ἔλαβεν ̓Αγαμέμνων ἄναξ;
<eur. ia. 870> ἦλθες εἰς ̓́Αργος μεθ' ἡμῶν καὶ ἐμὸς ἦσθ' ἀεί ποτε.
<eur. ia. 871> ὧδ' ἔχει. καὶ σοὶ μὲν εὔνους εἰμί, σῷ δ' ἧσσον πόσει.
<eur. ia. 872> ἐκκάλυπτε νῦν ποθ' ἡμῖν οὕστινας λέγεις λόγους.
<eur. ia. 873> παῖδα σὴν πατὴρ ὁ φύσας αὐτόχειρ μέλλει κτενεῖν.
<eur. ia. 874> πῶς; ἀπέπτυς', ὦ γεραιέ, μῦθον: οὐ γὰρ εὖ φρονεῖς.
<eur. ia. 875> φασγάνῳ λευκὴν φονεύων τῆς ταλαιπώρου δέρην.
<eur. ia. 876> ὦ τάλαιν' ἐγώ. μεμηνὼς ἆρα τυγχάνει πόσις;
<eur. ia. 877> ἀρτίφρων, πλὴν ἐς σὲ καὶ σὴν παῖδα: τοῦτο δ' οὐ φρονεῖ.
<eur. ia. 878> ἐκ τίνος λόγου; τίς αὐτὸν οὑπάγων ἀλαστόρων;
<eur. ia. 879> θέσφαθ', ὥς γέ φησι Κάλχας, ἵνα πορεύηται στρατός.
<eur. ia. 880> ποῖ; τάλαιν' ἐγώ, τάλαινα δ' ἣν πατὴρ μέλλει κτενεῖν.
<eur. ia. 881> Δαρδάνου πρὸς δώμαθ', ̔Ελένην Μενέλεως ὅπως λάβῃ.
<eur. ia. 882> εἰς ἄρ' ̓Ιφιγένειαν ̔Ελένης νόστος ἦν πεπρωμένος;
<eur. ia. 883> πάντ' ἔχεις: ̓Αρτέμιδι θύσειν παῖδα σὴν μέλλει πατήρ.
<eur. ia. 884> ὁ δὲ γάμος τίν' εἶχε πρόφασιν, ᾧ μ' ἐκόμισεν ἐκ δόμων;
<eur. ia. 885> ἵν' ἀγάγοις χαίρους' ̓Αχιλλεῖ παῖδα νυμφεύσουσα σήν.
<eur. ia. 886> ὦ θύγατερ, ἥκεις ἐπ' ὀλέθρῳ καὶ σὺ καὶ μήτηρ σέθεν.
<eur. ia. 887> οἰκτρὰ πάσχετον δύ' οὖσαι: δεινὰ δ' ̓Αγαμέμνων ἔτλη.
<eur. ia. 888> οἴχομαι τάλαινα, δακρύων τ' ὄμματ' οὐκέτι στέγω.
<eur. ia. 889> εἴπερ ἀλγεινὸν τὸ τέκνων στερόμενον, δακρυρρόει.
<eur. ia. 890> σὺ δὲ τάδ', ὦ γέρον, πόθεν φῂς εἰδέναι πεπυσμένος;
<eur. ia. 891> δέλτον ᾠχόμην φέρων σοι πρὸς τὰ πρὶν γεγραμμένα.
<eur. ia. 892> οὐκ ἐῶν ἢ ξυγκελεύων παῖδ' ἄγειν θανουμένην;
<eur. ia. 893> μὴ μὲν οὖν ἄγειν: φρονῶν γὰρ ἔτυχε σὸς πόσις τότ' εὖ.
<eur. ia. 894> κᾆτα πῶς φέρων γε δέλτον οὐκ ἐμοὶ δίδως λαβεῖν;
<eur. ia. 895> Μενέλεως ἀφείλεθ' ἡμᾶς, ὃς κακῶν τῶνδ' αἴτιος.
<eur. ia. 896> ὦ τέκνον Νηρῇδος, ὦ παῖ Πηλέως, κλύεις τάδε;
<eur. ia. 897> ἔκλυον οὖσαν ἀθλίαν σε, τὸ δ' ἐμὸν οὐ φαύλως φέρω.
<eur. ia. 898> παῖδά μου κατακτενοῦσι σοῖς δολώσαντες γάμοις.
<eur. ia. 899> μέμφομαι κἀγὼ πόσει σῷ, κοὐχ ἁπλῶς οὕτω φέρω.
<eur. ia. 900> οὐκ ἐπαιδεσθήσομαί γε προσπεσεῖν τὸ σὸν γόνυ,
<eur. ia. 901> θνητὸς ἐκ θεᾶς γεγῶτα: τί γὰρ ἐγὼ σεμνύνομαι;
<eur. ia. 902> ἢ τίνος σπουδαστέον μοι μᾶλλον ἢ τέκνου πέρι;
<eur. ia. 903> ἀλλ' ἄμυνον, ὦ θεᾶς παῖ, τῇ τ' ἐμῇ δυσπραξίᾳ
<eur. ia. 904> τῇ τε λεχθείσῃ δάμαρτι σῇ — μάτην μέν, ἀλλ' ὅμως.
<eur. ia. 905> σοὶ καταστέψας' ἐγώ νιν ἦγον ὡς γαμουμένην,
<eur. ia. 906> νῦν δ' ἐπὶ σφαγὰς κομίζω: σοὶ δ' ὄνειδος ἵξεται,
<eur. ia. 907> ὅστις οὐκ ἤμυνας: εἰ γὰρ μὴ γάμοισιν ἐζύγης,
<eur. ia. 908> ἀλλ' ἐκλήθης γοῦν ταλαίνης παρθένου φίλος πόσις.
<eur. ia. 909> πρὸς γενειάδος σε, πρός σε δεξιᾶς, πρὸς μητέρος —
<eur. ia. 910> ὄνομα γὰρ τὸ σόν μ' ἀπώλες', ᾧ ς' ἀμυναθεῖν χρεών —
<eur. ia. 911> οὐκ ἔχω βωμὸν καταφυγεῖν ἄλλον ἢ τὸ σὸν γόνυ:
<eur. ia. 912> οὐδὲ φίλος οὐδεὶς γελᾷ μοι: τὰ δ' ̓Αγαμέμνονος κλύεις,
<eur. ia. 913> ὠμὰ καὶ πάντολμ': ἀφῖγμαι δ', ὥσπερ εἰσορᾷς, γυνὴ
<eur. ia. 914> ναυτικὸν στράτευμ' ἄναρχον κἀπὶ τοῖς κακοῖς θρασύ
<eur. ia. 915> χρήσιμον δ', ὅταν θέλωσιν. ἢν δὲ τολμήσῃς σύ μου
<eur. ia. 916> χεῖρ' ὑπερτεῖναι, σεσῴσμεθ': εἰ δὲ μή, οὐ σεσῴσμεθα.
<eur. ia. 917> δεινὸν τὸ τίκτειν καὶ φέρει φίλτρον μέγα
<eur. ia. 918> πᾶσίν τε κοινὸν ὥσθ' ὑπερκάμνειν τέκνων.
<eur. ia. 919> ὑψηλόφρων μοι θυμὸς αἴρεται πρόσω:
<eur. ia. 920> ἐπίσταμαι δὲ τοῖς κακοῖσί τ' ἀσχαλᾶν
<eur. ia. 921> μετρίως τε χαίρειν τοῖσιν ἐξωγκωμένοις.
<eur. ia. 922> λελογισμένοι γὰρ οἱ τοιοίδ' εἰσὶν βροτῶν
<eur. ia. 923> ὀρθῶς διαζῆν τὸν βίον γνώμης μέτα.
<eur. ia. 924> ἔστιν μὲν οὖν ἵν' ἡδὺ μὴ λίαν φρονεῖν,
<eur. ia. 925> ἔστιν δὲ χὥπου χρήσιμον γνώμην ἔχειν.
<eur. ia. 926> ἐγὼ δ', ἐν ἀνδρὸς εὐσεβεστάτου τραφεὶς
<eur. ia. 927> Χείρωνος, ἔμαθον τοὺς τρόπους ἁπλοῦς ἔχειν.
<eur. ia. 928> καὶ τοῖς ̓Ατρείδαις, ἢν μὲν ἡγῶνται καλῶς,
<eur. ia. 929> πεισόμεθ', ὅταν δὲ μὴ καλῶς, οὐ πείσομαι.
<eur. ia. 930> ἀλλ' ἐνθάδ' ἐν Τροίᾳ τ' ἐλευθέραν φύσιν
<eur. ia. 931> παρέχων, ̓́Αρη τὸ κατ' ἐμὲ κοσμήσω δορί.
<eur. ia. 932> σὲ δ', ὦ σχέτλια παθοῦσα πρὸς τῶν φιλτάτων,
<eur. ia. 933> ἃ δὴ κατ' ἄνδρα γίγνεται νεανίαν,
<eur. ia. 934> τοσοῦτον οἶκτον περιβαλὼν καταστελῶ,
<eur. ia. 935> κοὔποτε κόρη σὴ πρὸς πατρὸς σφαγήσεται,
<eur. ia. 936> ἐμὴ φατισθεῖς': οὐ γὰρ ἐμπλέκειν πλοκὰς
<eur. ia. 937> ἐγὼ παρέξω σῷ πόσει τοὐμὸν δέμας.
<eur. ia. 938> τοὔνομα γάρ, εἰ καὶ μὴ σίδηρον ἤρατο,
<eur. ia. 939> τοὐμὸν φονεύσει παῖδα σήν. τὸ δ' αἴτιον
<eur. ia. 940> πόσις σός. ἁγνὸν δ' οὐκέτ' ἐστὶ σῶμ' ἐμόν,
<eur. ia. 941> εἰ δι' ἔμ' ὀλεῖται διά τε τοὺς ἐμοὺς γάμους
<eur. ia. 942> ἡ δεινὰ τλᾶσα κοὐκ ἀνεκτὰ παρθένος,
<eur. ia. 943> θαυμαστὰ δ' ὡς ἀνάξι' ἠτιμασμένη.
<eur. ia. 944> ἐγὼ κάκιστος ἦν ἄρ' ̓Αργείων ἀνήρ,
<eur. ia. 945> ἐγὼ τὸ μηδέν, Μενέλεως δ' ἐν ἀνδράσιν,
<eur. ia. 946> ὡς οὐχὶ Πηλέως, ἀλλ' ἀλάστορος γεγώς,
<eur. ia. 947> εἴπερ φονεύει τοὐμὸν ὄνομα σῷ πόσει.
<eur. ia. 948> μὰ τὸν δι' ὑγρῶν κυμάτων τεθραμμένον
<eur. ia. 949> Νηρέα, φυτουργὸν Θέτιδος ἥ μ' ἐγείνατο,
<eur. ia. 950> οὐχ ἅψεται σῆς θυγατρὸς ̓Αγαμέμνων ἄναξ,
<eur. ia. 951> οὐδ' εἰς ἄκραν χεῖρ', ὥστε προσβαλεῖν πέπλοις:
<eur. ia. 952> ἢ Σίπυλος ἔσται πόλις, ὅρισμα βαρβάρων,
<eur. ia. 953> ὅθεν πεφύκας' οἱ στρατηλάται γένος,
<eur. ia. 954> Φθίας δὲ τοὔνομ' οὐδαμοῦ κεκλήσεται.
<eur. ia. 955> πικροὺς δὲ προχύτας χέρνιβάς τ' ἀνάξεται
<eur. ia. 956> Κάλχας ὁ μάντις. τίς δὲ μάντις ἔστ' ἀνήρ,
<eur. ia. 957> ὃς ὀλίγ' ἀληθῆ, πολλὰ δὲ ψευδῆ λέγει
<eur. ia. 958> τυχών, ὅταν δὲ μὴ τύχῃ, διοίχεται;
<eur. ia. 959> οὐ τῶν γάμων ἕκατι — μυρίαι κόραι
<eur. ia. 960> θηρῶσι λέκτρον τοὐμόν — εἴρηται τόδε:
<eur. ia. 961> ἀλλ' ὕβριν ἐς ἡμᾶς ὕβρις' ̓Αγαμέμνων ἄναξ.
<eur. ia. 962> χρῆν δ' αὐτὸν αἰτεῖν τοὐμὸν ὄνομ' ἐμοῦ πάρα,
<eur. ia. 963> θήραμα παιδός: ἡ Κλυταιμήστρα δ' ἐμοὶ
<eur. ia. 964> μάλιστ' ἐπείσθη θυγατέρ' ἐκδοῦναι πόσει.
<eur. ia. 965> ἔδωκά τἂν ̔́Ελλησιν, εἰ πρὸς ̓́Ιλιον
<eur. ia. 966> ἐν τῷδ' ἔκαμνε νόστος: οὐκ ἠρνούμεθ' ἂν
<eur. ia. 967> τὸ κοινὸν αὔξειν ὧν μέτ' ἐστρατευόμην.
<eur. ia. 968> νῦν δ' οὐδέν εἰμι, παρὰ δὲ τοῖς στρατηλάταις
<eur. ia. 969> ἐν εὐμαρεῖ με δρᾶν τε καὶ μὴ δρᾶν κακῶς.
<eur. ia. 970> τάχ' εἴσεται σίδηρος, ὃν πρὶν ἐς Φρύγας
<eur. ia. 971> ἐλθεῖν, † φόνου κηλῖσιν αἵματι † χρανῶ,
<eur. ia. 972> εἴ τίς με τὴν σὴν θυγατέρ' ἐξαιρήσεται.
<eur. ia. 973> ἀλλ' ἡσύχαζε: θεὸς ἐγὼ πέφηνά σοι
<eur. ia. 974> μέγιστος, οὐκ ὤν: ἀλλ' ὅμως γενήσομαι.
<eur. ia. 975> ἔλεξας, ὦ παῖ Πηλέως, σοῦ τ' ἄξια
<eur. ia. 976> καὶ τῆς ἐναλίας δαίμονος, σεμνῆς θεοῦ.
<eur. ia. 977> φεῦ:
<eur. ia. 978> πῶς ἄν ς' ἐπαινέσαιμι μὴ λίαν λόγοις,
<eur. ia. 979> μηδ' ἐνδεὴς τοῦδ' ἀπολέσαιμι τὴν χάριν;
<eur. ia. 980> αἰνούμενοι γὰρ οἱ ἀγαθοὶ τρόπον τινὰ
<eur. ia. 980> μισοῦσι τοὺς αἰνοῦντας, ἢν αἰνῶς' ἄγαν.
<eur. ia. 981> αἰσχύνομαι δὲ παραφέρους' οἰκτροὺς λόγους,
<eur. ia. 982> ἰδίᾳ νοσοῦσα: σὺ δ' ἄνοσος κακῶν ἐμῶν.
<eur. ia. 983> ἀλλ' οὖν ἔχει τοι σχῆμα, κἂν ἄπωθεν ᾖ
<eur. ia. 984> ἀνὴρ ὁ χρηστός, δυστυχοῦντας ὠφελεῖν.
<eur. ia. 985> οἴκτιρε δ' ἡμᾶς: οἰκτρὰ γὰρ πεπόνθαμεν:
<eur. ia. 986> ἣ πρῶτα μέν σε γαμβρὸν οἰηθεῖς' ἔχειν,
<eur. ia. 987> κενὴν κατέσχον ἐλπίδ': εἶτά σοι τάχα
<eur. ia. 988> ὄρνις γένοιτ' ἂν τοῖσι μέλλουσιν γάμοις
<eur. ia. 989> θανοῦς' ἐμὴ παῖς, ὅ σε φυλάξασθαι χρεών.
<eur. ia. 990> ἀλλ' εὖ μὲν ἀρχὰς εἶπας, εὖ δὲ καὶ τέλη:
<eur. ia. 991> σοῦ γὰρ θέλοντος παῖς ἐμὴ σωθήσεται.
<eur. ia. 992> βούλῃ νιν ἱκέτιν σὸν περιπτύξαι γόνυ;
<eur. ia. 993> ἀπαρθένευτα μὲν τάδ': εἰ δέ σοι δοκεῖ,
<eur. ia. 994> ἥξει, δι' αἰδοῦς ὄμμ' ἔχους' ἐλεύθερον.
<eur. ia. 995> εἰ δ' οὐ παρούσης ταὐτὰ τεύξομαι σέθεν,
<eur. ia. 996> μενέτω κατ' οἴκους: σεμνὰ γὰρ σεμνύνεται.
<eur. ia. 997> ὅμως δ' ὅσον γε δυνατὸν αἰδεῖσθαι χρεών.
<eur. ia. 998> σὺ μήτε σὴν παῖδ' ἔξαγ' ὄψιν εἰς ἐμήν,
<eur. ia. 999> μήτ' εἰς ὄνειδος ἀμαθὲς ἔλθωμεν, γύναι:
<eur. ia. 1000> στρατὸς γὰρ ἀθρόος, ἀργὸς ὢν τῶν οἴκοθεν,
<eur. ia. 1001> λέσχας πονηρὰς καὶ κακοστόμους φιλεῖ.
<eur. ia. 1002> πάντως δέ μ' ἱκετεύοντέ θ' ἥξετ' εἰς ἴσον,
<eur. ia. 1003> εἴ τ' ἀνικέτευτος: εἷς ἐμοὶ γάρ ἐστ' ἀγὼν
<eur. ia. 1004> μέγιστος ὑμᾶς ἐξαπαλλάξαι κακῶν.
<eur. ia. 1005> ὡς ἕν γ' ἀκούσας' ἴσθι, μὴ ψευδῶς μ' ἐρεῖν:
<eur. ia. 1006> ψευδῆ λέγων δὲ καὶ μάτην ἐγκερτομῶν,
<eur. ia. 1007> θάνοιμι: μὴ θάνοιμι δ', ἢν σῴσω κόρην.
<eur. ia. 1008> ὄναιο συνεχῶς δυστυχοῦντας ὠφελῶν.
<eur. ia. 1009> ἄκουε δή νυν, ἵνα τὸ πρᾶγμ' ἔχῃ καλῶς.
<eur. ia. 1010> τί τοῦτ' ἔλεξας; ὡς ἀκουστέον γέ σου.
<eur. ia. 1011> † πειθώμεθ' αὖτις † πατέρα βέλτιον φρονεῖν.
<eur. ia. 1012> κακός τίς ἐστι καὶ λίαν ταρβεῖ στρατόν.
<eur. ia. 1013> ἀλλ' οἱ λόγοι γε καταπαλαίουσιν λόγους.
<eur. ia. 1014> ψυχρὰ μὲν ἐλπίς: ὅ τι δὲ χρή με δρᾶν φράσον.
<eur. ia. 1015> ἱκέτευ' ἐκεῖνον πρῶτα μὴ κτείνειν τέκνα:
<eur. ia. 1016> ἢν δ' ἀντιβαίνῃ, πρὸς ἐμέ σοι πορευτέον.
<eur. ia. 1017> ᾗ γὰρ τὸ χρῇζον ἐπίθετ', οὐ τοὐμὸν χρεὼν
<eur. ia. 1018> χωρεῖν: ἔχει γὰρ αὐτὸ τὴν σωτηρίαν.
<eur. ia. 1019> κἀγώ τ' ἀμείνων πρὸς φίλον γενήσομαι,
<eur. ia. 1020> στρατός τ' ἂν οὐ μέμψαιτό μ', εἰ τὰ πράγματα
<eur. ia. 1021> λελογισμένως πράσσοιμι μᾶλλον ἢ σθένει.
<eur. ia. 1022> † καλῶς δὲ κρανθέντων καὶ πρὸς ἡδονὴν φίλοις
<eur. ia. 1023> σοί τ' ἂν γένοιτο κἂν ἐμοῦ χωρὶς τάδε. †
<eur. ia. 1024> ὡς σώφρον' εἶπας. δραστέον δ' ἅ σοι δοκεῖ.
<eur. ia. 1025> ἢν δ' αὖ τι μὴ πράσσωμεν ὧν ἐγὼ θέλω,
<eur. ia. 1026> ποῦ ς' αὖθις ὀψόμεσθα, ποῦ; χρή μ' ἀθλίαν
<eur. ia. 1027> ἐλθοῦσαν εὑρεῖν σὴν χέρ' ἐπίκουρον κακῶν;
<eur. ia. 1028> ἡμεῖς σε φύλακες οὗ χρεὼν φυλάξομεν,
<eur. ia. 1029> μή τίς ς' ἴδῃ στείχουσαν ἐπτοημένην
<eur. ia. 1030> Δαναῶν δι' ὄχλου: μηδὲ πατρῷον δόμον
<eur. ia. 1031> αἴσχυν': ὁ γάρ τοι Τυνδάρεως οὐκ ἄξιος
<eur. ia. 1032> κακῶς ἀκούειν: ἐν γὰρ ̔́Ελλησιν μέγας.
<eur. ia. 1033> ἔστιν τάδ': ἄρχε: σοί με δουλεύειν χρεών.
<eur. ia. 1034> εἰ δ' εἰσὶ θεοί, δίκαιος ὢν ἀνὴρ θεῶν
<eur. ia. 1035> ἐσθλῶν κυρήσεις: εἰ δὲ μή, τί δεῖ πονεῖν;
<eur. ia. 1036> τίν' ἄρ' ̔Υμέναιος διὰ λωτοῦ Λίβυος
<eur. ia. 1037> μετά τε φιλοχόρου κιθάρας
<eur. ia. 1038> συρίγγων θ' ὑπὸ καλαμοες-
<eur. ia. 1039> σᾶν ἔστασεν ἰαχάν,
<eur. ia. 1040> ὅτ' ἀνὰ Πήλιον αἱ καλλιπλόκαμοι
<eur. ia. 1041> δαιτὶ θεῶν ἔνι Πιερίδες
<eur. ia. 1042> χρυσεοσάνδαλον ἴχνος
<eur. ia. 1043> ἐν γᾷ κρούουσαι
<eur. ia. 1044> Πηλέως ἐς γάμον ἦλθον,
<eur. ia. 1045> μελῳδοῖς Θέτιν ἀχήμασι τόν τ' Αἰακίδαν,
<eur. ia. 1046> Κενταύρων ἐν ὄρεσι κλέουσαι
<eur. ia. 1047> Πηλιάδα καθ' ὕλαν.
<eur. ia. 1049> ὁ δὲ Δαρδανίδας, Διὸς
<eur. ia. 1050> λέκτρων τρύφημα φίλον,
<eur. ia. 1051> χρυσέοισιν ἄφυσσε λοιβὰν
<eur. ia. 1052> ἐν κρατήρων γυάλοις,
<eur. ia. 1053> ὁ Φρύγιος Γανυμήδης.
<eur. ia. 1054> παρὰ δὲ λευκοφαῆ ψάμαθον
<eur. ia. 1055> εἱλισσόμεναι κύκλια
<eur. ia. 1056> πεντήκοντα κόραι γάμους
<eur. ia. 1057> Νηρέως ἐχόρευσαν.
<eur. ia. 1058> ἀνὰ δ' ἐλάταισι στεφανώδει τε χλόᾳ
<eur. ia. 1059> θίασος ἔμολεν ἱπποβάτας
<eur. ia. 1060> Κενταύρων ἐπὶ δαῖτα τὰν
<eur. ia. 1061> θεῶν κρατῆρά τε Βάκχου.
<eur. ia. 1062> μέγα δ' ἀνέκλαγον: ̓͂Ω Νηρηὶ κόρα,
<eur. ia. 1063> παῖδα σὲ Θεσσαλίᾳ μέγα φῶς
<eur. ia. 1064> μάντις ὁ φοιβάδα μοῦσαν
<eur. ia. 1065> εἰδὼς γεννάσειν
<eur. ia. 1066> Χείρων ἐξονόμαζεν,
<eur. ia. 1068> ὃς ἥξει χθόνα λογχήρεσι σὺν Μυρμιδόνων
<eur. ia. 1069> ἀσπισταῖς Πριάμοιο κλεινὰν
<eur. ia. 1070> γαῖαν ἐκπυρώσων,
<eur. ia. 1071> περὶ σώματι χρυσέων
<eur. ia. 1072> ὅπλων ̔Ηφαιστοπόνων
<eur. ia. 1073> κεκορυθμένος ἔνδυτ', ἐκ θεᾶς
<eur. ia. 1074> ματρὸς δωρήματ' ἔχων
<eur. ia. 1075> Θέτιδος, ἅ νιν ἔτικτεν.
<eur. ia. 1076> μακάριον τότε δαίμονες
<eur. ia. 1077> τᾶς εὐπάτριδος γάμον
<eur. ia. 1078> Νηρῄδων ἔθεσαν πρώτας
<eur. ia. 1079> Πηλέως θ' ὑμεναίους.
<eur. ia. 1080> σὲ δ' ἐπὶ κάρα στέψουσι καλλικόμαν
<eur. ia. 1081> πλόκαμον ̓Αργεῖοι, βαλιὰν
<eur. ia. 1082> ὥστε πετραίων ἀπ' ἄντρων
<eur. ia. 1083> † ἐλθοῦσαν ὀρέων †
<eur. ia. 1084> μόσχον ἀκήρατον, βρότειον
<eur. ia. 1085> αἱμάσσοντες λαιμόν:
<eur. ia. 1085> οὐ σύριγγι τραφεῖσαν οὐδ'
<eur. ia. 1086> ἐν ῥοιβδήσεσι βουκόλων,
<eur. ia. 1087> παρὰ δὲ ματέρι νυμφοκόμον
<eur. ia. 1088> ̓Ιναχίδαις γάμον.
<eur. ia. 1089> ποῦ τὸ τᾶς Αἰδοῦς
<eur. ia. 1090> ἢ τὸ τᾶς ̓Αρετᾶς ἔχει
<eur. ia. 1091> σθένειν τι πρόσωπον,
<eur. ia. 1092> ὁπότε τὸ μὲν ἄσεπτον ἔχει
<eur. ia. 1093> δύνασιν, ἁ δ' ̓Αρετὰ κατόπι-
<eur. ia. 1094> σθεν θνατοῖς ἀμελεῖται,
<eur. ia. 1095> ̓Ανομία δὲ νόμων κρατεῖ,
<eur. ia. 1096> καὶ μὴ κοινὸς ἀγὼν βροτοῖς
<eur. ia. 1097> μή τις θεῶν φθόνος ἔλθῃ;
<eur. ia. 1098> ἐξῆλθον οἴκων προσκοπουμένη πόσιν,
<eur. ia. 1099> χρόνιον ἀπόντα κἀκλελοιπότα στέγας.
<eur. ia. 1100> ἐν δακρύοισι δ' ἡ τάλαινα παῖς ἐμή,
<eur. ia. 1101> πολλὰς ἱεῖσα μεταβολὰς ὀδυρμάτων,
<eur. ia. 1102> θάνατον ἀκούσας', ὃν πατὴρ βουλεύεται.
<eur. ia. 1103> μνήμην δ' ἄρ' εἶχον πλησίον βεβηκότος
<eur. ia. 1104> ̓Αγαμέμνονος τοῦδ', ὃς ἐπὶ τοῖς αὑτοῦ τέκνοις
<eur. ia. 1105> ἀνόσια πράσσων αὐτίχ' εὑρεθήσεται.
<eur. ia. 1106> Λήδας γένεθλον, ἐν καλῷ ς' ἔξω δόμων
<eur. ia. 1107> ηὕρηχ', ἵν' εἴπω παρθένου χωρὶς λόγους
<eur. ia. 1108> οὓς οὐκ ἀκούειν τὰς γαμουμένας πρέπει.
<eur. ia. 1109> τί δ' ἔστιν, οὗ σοι καιρὸς ἀντιλάζυται;
<eur. ia. 1110> ἔκπεμπε παῖδα δωμάτων πατρὸς μέτα:
<eur. ia. 1111> ὡς χέρνιβες πάρεισιν εὐτρεπισμέναι,
<eur. ia. 1112> προχύται τε βάλλειν πῦρ καθάρσιον χεροῖν,
<eur. ia. 1113> μόσχοι τε, πρὸ γάμων ἃς θεᾷ πεσεῖν χρεών.
<eur. ia. 1114> ̓Αρτέμιδι, μέλανος αἵματος φυσήματα.
<eur. ia. 1115> τοῖς ὀνόμασιν μὲν εὖ λέγεις, τὰ δ' ἔργα σου
<eur. ia. 1116> οὐκ οἶδ' ὅπως χρή μ' ὀνομάσασαν εὖ λέγειν.
<eur. ia. 1117> χώρει δέ, θύγατερ, ἐκτός — οἶσθα γὰρ πατρὸς
<eur. ia. 1118> πάντως ἃ μέλλει — χὑπὸ τοῖς πέπλοις ἄγε
<eur. ia. 1119> λαβοῦς' ̓Ορέστην, σὸν κασίγνητον, τέκνον.
<eur. ia. 1120> ἰδοὺ πάρεστιν ἥδε πειθαρχοῦσά σοι.
<eur. ia. 1121> τὰ δ' ἄλλ' ἐγὼ πρὸ τῆσδε κἀμαυτῆς φράσω.
<eur. ia. 1122> τέκνον, τί κλαίεις, οὐδ' ἔθ' ἡδέως ὁρᾷς,
<eur. ia. 1123> ἐς γῆν δ' ἐρείσας' ὄμμα πρόσθ' ἔχεις πέπλους;
<eur. ia. 1124> φεῦ:
<eur. ia. 1125> τίν' ἂν λάβοιμι τῶν ἐμῶν ἀρχὴν κακῶν;
<eur. ia. 1125> ἅπασι γὰρ πρώτοισι χρήσασθαι πάρα
<eur. ia. 1126> κἀν ὑστάτοισι κἀν μέσοισι πανταχοῦ.
<eur. ia. 1127> τί δ' ἔστιν; ὥς μοι πάντες εἰς ἓν ἥκετε,
<eur. ia. 1128> σύγχυσιν ἔχοντες καὶ ταραγμὸν ὀμμάτων.
<eur. ia. 1129> εἴφ' ἃν ἐρωτήσω σε γενναίως, πόσι.
<eur. ia. 1130> οὐδὲν κελευσμοῦ δεῖ ς': ἐρωτᾶσθαι θέλω.
<eur. ia. 1131> τὴν παῖδα τὴν σὴν τήν τ' ἐμὴν μέλλεις κτενεῖν;
<eur. ia. 1132> ἔα:
<eur. ia. 1133> τλήμονά γ' ἔλεξας, ὑπονοεῖς θ' ἃ μή σε χρή.
<eur. ia. 1134> ἔχ' ἥσυχος.
<eur. ia. 1135> κἀκεῖνό μοι τὸ πρῶτον ἀπόκριναι πάλιν.
<eur. ia. 1136> σὺ δ', ἤν γ' ἐρωτᾷς εἰκότ', εἰκότ' ἂν κλύοις.
<eur. ia. 1135> οὐκ ἄλλ' ἐρωτῶ, καὶ σὺ μὴ λέγ' ἄλλα μοι.
<eur. ia. 1136> ὦ πότνια μοῖρα καὶ τύχη δαίμων τ' ἐμός.
<eur. ia. 1137> κἀμός γε καὶ τῆσδ', εἷς τριῶν δυσδαιμόνων.
<eur. ia. 1138> τίν' ἠδίκησαι;    τοῦτ' ἐμοῦ πεύθῃ πάρα;
<eur. ia. 1139> ὁ νοῦς ὅδ' αὐτὸς νοῦν ἔχων οὐ τυγχάνει.
<eur. ia. 1140> ἀπωλόμεσθα. προδέδοται τὰ κρυπτά μου.
<eur. ia. 1141> πάντ' οἶδα, καὶ πεπύσμεθ' ἃ σὺ μέλλεις με δρᾶν:
<eur. ia. 1142> αὐτὸ δὲ τὸ σιγᾶν ὁμολογοῦντός ἐστί σου
<eur. ia. 1143> καὶ τὸ στενάζειν: πολλὰ μὴ κάμῃς λέγων.
<eur. ia. 1144> ἰδοὺ σιωπῶ: τὸ γὰρ ἀναίσχυντον τί δεῖ
<eur. ia. 1145> ψευδῆ λέγοντα προσλαβεῖν τῇ συμφορᾷ;
<eur. ia. 1146> ἄκουε δή νυν: ἀνακαλύψω γὰρ λόγους,
<eur. ia. 1147> κοὐκέτι παρῳδοῖς χρησόμεσθ' αἰνίγμασιν.
<eur. ia. 1148> πρῶτον μέν, ἵνα σοι πρῶτα τοῦτ' ὀνειδίσω,
<eur. ia. 1149> ἔγημας ἄκουσάν με κἄλαβες βίᾳ,
<eur. ia. 1150> τὸν πρόσθεν ἄνδρα Τάνταλον κατακτανών:
<eur. ia. 1151> βρέφος τε τοὐμὸν σῷ προσούδισας πάλῳ,
<eur. ia. 1152> μαστῶν βιαίως τῶν ἐμῶν ἀποσπάσας.
<eur. ia. 1153> καὶ τὼ Διός σε παῖδ', ἐμὼ δὲ συγγόνω,
<eur. ia. 1154> ἵπποισι μαρμαίροντ' ἐπεστρατευσάτην:
<eur. ia. 1155> πατὴρ δὲ πρέσβυς Τυνδάρεώς ς' ἐρρύσατο
<eur. ia. 1156> ἱκέτην γενόμενον, τἀμὰ δ' ἔσχες αὖ λέχη.
<eur. ia. 1157> οὗ σοι καταλλαχθεῖσα περὶ σὲ καὶ δόμους
<eur. ia. 1158> συμμαρτυρήσεις ὡς ἄμεμπτος ἦ γυνή,
<eur. ia. 1159> ἔς τ' ̓Αφροδίτην σωφρονοῦσα καὶ τὸ σὸν
<eur. ia. 1160> μέλαθρον αὔξους', ὥστε ς' εἰσιόντα τε
<eur. ia. 1161> χαίρειν θύραζέ τ' ἐξιόντ' εὐδαιμονεῖν.
<eur. ia. 1162> σπάνιον δὲ θήρευμ' ἀνδρὶ τοιαύτην λαβεῖν
<eur. ia. 1163> δάμαρτα: φλαύραν δ' οὐ σπάνις γυναῖκ' ἔχειν.
<eur. ia. 1164> τίκτω δ' ἐπὶ τρισὶ παρθένοισι παῖδά σοι
<eur. ia. 1165> τόνδ', ὧν μιᾶς σὺ τλημόνως μ' ἀποστερεῖς.
<eur. ia. 1166> κἄν τίς ς' ἔρηται τίνος ἕκατί νιν κτενεῖς,
<eur. ia. 1167> λέξον, τί φήσεις; ἢ 'μὲ χρὴ λέγειν τὰ σά;
<eur. ia. 1168> ̔Ελένην Μενέλεως ἵνα λάβῃ. καλὸν † γένος †,
<eur. ia. 1169> κακῆς γυναικὸς μισθὸν ἀποτεῖσαι τέκνα.
<eur. ia. 1170> τἄχθιστα τοῖσι φιλτάτοις ὠνούμεθα.
<eur. ia. 1171> ἄγ', εἰ στρατεύσῃ καταλιπών μ' ἐν δώμασιν,
<eur. ia. 1172> κἀκεῖ γενήσῃ διὰ μακρᾶς ἀπουσίας,
<eur. ia. 1173> τίν' ἐν δόμοις με καρδίαν ἕξειν δοκεῖς;
<eur. ia. 1174> ὅταν θρόνους τῆσδ' εἰσίδω πάντας κενούς,
<eur. ia. 1175> κενοὺς δὲ παρθενῶνας, ἐπὶ δὲ δακρύοις
<eur. ia. 1176> μόνη κάθωμαι, τήνδε θρηνῳδοῦς' ἀεί:
<eur. ia. 1177> ̓Απώλεσέν ς', ὦ τέκνον, ὁ φυτεύσας πατήρ,
<eur. ia. 1178> αὐτὸς κτανών, οὐκ ἄλλος οὐδ' ἄλλῃ χερί,
<eur. ia. 1179> τοιόνδε νόστον καταλιπὼν πρὸς τοὺς δόμους.
<eur. ia. 1180> ἐπεὶ βραχείας προφάσεως ἔδει μόνον,
<eur. ia. 1181> ἐφ' ᾗ ς' ἐγὼ καὶ παῖδες αἱ λελειμμέναι
<eur. ia. 1182> δεξόμεθα δέξιν ἥν σε δέξασθαι χρεών.
<eur. ia. 1183> μὴ δῆτα πρὸς θεῶν μήτ' ἀναγκάσῃς ἐμὲ
<eur. ia. 1184> κακὴν γενέσθαι περὶ σέ, μήτ' αὐτὸς γένῃ.
<eur. ia. 1185> εἶἑν:
<eur. ia. 1186> θύσεις † δὲ παῖδ', ἔνθα † τίνας εὐχὰς ἐρεῖς;
<eur. ia. 1187> τί σοι κατεύξῃ τἀγαθόν, σφάζων τέκνον;
<eur. ia. 1188> νόστον πονηρόν, οἴκοθέν γ' αἰσχρῶς ἰών;
<eur. ia. 1189> ἀλλ' ἐμὲ δίκαιον ἀγαθὸν εὔχεσθαί τί σοι;
<eur. ia. 1190> οὔ τἄρ' ἀσυνέτους τοὺς θεοὺς ἡγοίμεθ' ἄν,
<eur. ia. 1190> εἰ τοῖσιν αὐθένταισιν εὖ φρονήσομεν;
<eur. ia. 1191> ἥκων δ' ἂν ̓́Αργος προσπέσοις τέκνοισι σοῖς;
<eur. ia. 1192> ἀλλ' οὐ θέμις σοι. τίς δὲ καὶ προσβλέψεται
<eur. ia. 1193> παίδων ς', ἵν' αὐτῶν προσέμενος κτάνῃς τινά;
<eur. ia. 1194> ταῦτ' ἦλθες ἤδη διὰ λόγων, ἢ σκῆπτρά σοι
<eur. ia. 1195> μόνον διαφέρειν καὶ στρατηλατεῖν μέλει;
<eur. ia. 1196> ὃν χρῆν δίκαιον λόγον ἐν ̓Αργείοις λέγειν:
<eur. ia. 1197> Βούλεσθ', ̓Αχαιοί, πλεῖν Φρυγῶν ἐπὶ χθόνα;
<eur. ia. 1198> κλῆρον τίθεσθε παῖδ' ὅτου θανεῖν χρεών.
<eur. ia. 1199> ἐν ἴσῳ γὰρ ἦν τόδ', ἀλλὰ μὴ σὲ ἐξαίρετον
<eur. ia. 1200> σφάγιον παρασχεῖν Δαναί̈δαισι παῖδα σήν,
<eur. ia. 1201> ἢ Μενέλεων πρὸ μητρὸς ̔Ερμιόνην κτανεῖν,
<eur. ia. 1202> οὗπερ τὸ πρᾶγμ' ἦν. νῦν δ' ἐγὼ μὲν ἡ τὸ σὸν
<eur. ia. 1203> σῴζουσα λέκτρον παιδὸς ἐστερήσομαι,
<eur. ia. 1204> ἡ δ' ἐξαμαρτοῦς', ὑπότροφον νεάνιδα
<eur. ia. 1205> Σπάρτῃ κομίζους', εὐτυχὴς γενήσεται.
<eur. ia. 1206> τούτων ἄμειψαί μ' εἴ τι μὴ καλῶς λέγω:
<eur. ia. 1207> εἰ δ' εὖ λέλεκται, † νῶι μὴ δή γε κτάνῃς †
<eur. ia. 1208> τὴν σήν τε κἀμὴν παῖδα, καὶ σώφρων ἔσῃ.
<eur. ia. 1209> πιθοῦ. τὸ γάρ τοι τέκνα συνσῴζειν καλόν,
<eur. ia. 1210> ̓Αγάμεμνον: οὐδεὶς πρὸς τάδ' ἀντερεῖ βροτῶν.
<eur. ia. 1211> εἰ μὲν τὸν ̓Ορφέως εἶχον, ὦ πάτερ, λόγον,
<eur. ia. 1212> πείθειν ἐπᾴδους', ὥσθ' ὁμαρτεῖν μοι πέτρας,
<eur. ia. 1213> κηλεῖν τε τοῖς λόγοισιν οὓς ἐβουλόμην,
<eur. ia. 1214> ἐνταῦθ' ἂν ἦλθον: νῦν δέ, τἀπ' ἐμοῦ σοφά,
<eur. ia. 1215> δάκρυα παρέξω: ταῦτα γὰρ δυναίμεθ' ἄν.
<eur. ia. 1216> ἱκετηρίαν δὲ γόνασιν ἐξάπτω σέθεν
<eur. ia. 1217> τὸ σῶμα τοὐμόν, ὅπερ ἔτικτεν ἥδε σοι,
<eur. ia. 1218> μή μ' ἀπολέσῃς ἄωρον: ἡδὺ γὰρ τὸ φῶς
<eur. ia. 1219> βλέπειν: τὰ δ' ὑπὸ γῆς μή μ' ἰδεῖν ἀναγκάσῃς.
<eur. ia. 1220> πρώτη ς' ἐκάλεσα πατέρα καὶ σὺ παῖδ' ἐμέ:
<eur. ia. 1221> πρώτη δὲ γόνασι σοῖσι σῶμα δοῦς' ἐμὸν
<eur. ia. 1222> φίλας χάριτας ἔδωκα κἀντεδεξάμην.
<eur. ia. 1223> λόγος δ' ὁ μὲν σὸς ἦν ὅδ': ̓͂Αρά ς', ὦ τέκνον,
<eur. ia. 1224> εὐδαίμον' ἀνδρὸς ἐν δόμοισιν ὄψομαι,
<eur. ia. 1225> ζῶσάν τε καὶ θάλλουσαν ἀξίως ἐμοῦ;
<eur. ia. 1226> οὑμὸς δ' ὅδ' ἦν αὖ περὶ σὸν ἐξαρτωμένης
<eur. ia. 1227> γένειον, οὗ νῦν ἀντιλάζυμαι χερί:
<eur. ia. 1228> Τί δ' ἆρ' ἐγὼ σέ; πρέσβυν ἆρ' ἐσδέξομαι
<eur. ia. 1229> ἐμῶν φίλαισιν ὑποδοχαῖς δόμων, πάτερ,
<eur. ia. 1230> πόνων τιθηνοὺς ἀποδιδοῦσά σοι τροφάς;
<eur. ia. 1231> τούτων ἐγὼ μὲν τῶν λόγων μνήμην ἔχω,
<eur. ia. 1232> σὺ δ' ἐπιλέλησαι, καί μ' ἀποκτεῖναι θέλεις.
<eur. ia. 1233> μή, πρός σε Πέλοπος καὶ πρὸς ̓Ατρέως πατρὸς
<eur. ia. 1234> καὶ τῆσδε μητρός, ἣ πρὶν ὠδίνους' ἐμὲ
<eur. ia. 1235> νῦν δευτέραν ὠδῖνα τήνδε λαμβάνει.
<eur. ia. 1236> τί μοι μέτεστι τῶν ̓Αλεξάνδρου γάμων
<eur. ia. 1237> ̔Ελένης τε; πόθεν ἦλθ' ἐπ' ὀλέθρῳ τὠμῷ, πάτερ;
<eur. ia. 1238> βλέψον πρὸς ἡμᾶς, ὄμμα δὸς φίλημά τε,
<eur. ia. 1239> ἵν' ἀλλὰ τοῦτο κατθανοῦς' ἔχω σέθεν
<eur. ia. 1240> μνημεῖον, ἢν μὴ τοῖς ἐμοῖς πεισθῇς λόγοις.
<eur. ia. 1241> ἀδελφέ, μικρὸς μὲν σύ γ' ἐπίκουρος φίλοις,
<eur. ia. 1242> ὅμως δὲ συνδάκρυσον, ἱκέτευσον πατρὸς
<eur. ia. 1243> τὴν σὴν ἀδελφὴν μὴ θανεῖν: αἴσθημά τοι
<eur. ia. 1244> κἀν νηπίοις γε τῶν κακῶν ἐγγίγνεται.
<eur. ia. 1245> ἰδοὺ σιωπῶν λίσσεταί ς' ὅδ', ὦ πάτερ.
<eur. ia. 1246> ἀλλ' αἴδεσαί με καὶ κατοίκτιρον βίου.
<eur. ia. 1247> ναί, πρὸς γενείου ς' ἀντόμεσθα δύο φίλω:
<eur. ia. 1248> ὃ μὲν νεοσσός ἐστιν, ἣ δ' ηὐξημένη.
<eur. ia. 1249> ἓν συντεμοῦσα πάντα νικήσω λόγον:
<eur. ia. 1250> τὸ φῶς τόδ' ἀνθρώποισιν ἥδιστον βλέπειν,
<eur. ia. 1251> τὰ νέρθε δ' οὐδέν: μαίνεται δ' ὃς εὔχεται
<eur. ia. 1252> θανεῖν. κακῶς ζῆν κρεῖσσον ἢ καλῶς θανεῖν.
<eur. ia. 1253> ὦ τλῆμον ̔Ελένη, διὰ σὲ καὶ τοὺς σοὺς γάμους
<eur. ia. 1254> ἀγὼν ̓Ατρείδαις καὶ τέκνοις ἥκει μέγας.
<eur. ia. 1255> ἐγὼ τά τ' οἰκτρὰ συνετός εἰμι καὶ τὰ μή,
<eur. ia. 1256> φιλῶ τ' ἐμαυτοῦ τέκνα: μαινοίμην γὰρ ἄν.
<eur. ia. 1257> δεινῶς δ' ἔχει μοι ταῦτα τολμῆσαι, γύναι,
<eur. ia. 1258> δεινῶς δὲ καὶ μή: τοῦτο γὰρ πρᾶξαί με δεῖ.
<eur. ia. 1259> ὁρᾶθ' ὅσον στράτευμα ναύφρακτον τόδε,
<eur. ia. 1260> χαλκέων θ' ὅπλων ἄνακτες ̔Ελλήνων ὅσοι,
<eur. ia. 1261> οἷς νόστος οὐκ ἔστ' ̓Ιλίου πύργους ἔπι,
<eur. ia. 1262> εἰ μή σε θύσω, μάντις ὡς Κάλχας λέγει,
<eur. ia. 1263> οὐδ' ἔστι Τροίας ἐξελεῖν κλεινὸν βάθρον.
<eur. ia. 1264> μέμηνε δ' ̓Αφροδίτη τις ̔Ελλήνων στρατῷ
<eur. ia. 1265> πλεῖν ὡς τάχιστα βαρβάρων ἐπὶ χθόνα,
<eur. ia. 1266> παῦσαί τε λέκτρων ἁρπαγὰς ̔Ελληνικῶν:
<eur. ia. 1267> οἳ τὰς ἐν ̓́Αργει παρθένους κτενοῦσί μου
<eur. ia. 1268> ὑμᾶς τε κἀμέ, θέσφατ' εἰ λύσω θεᾶς.
<eur. ia. 1269> οὐ Μενέλεώς με καταδεδούλωται, τέκνον,
<eur. ia. 1270> οὐδ' ἐπὶ τὸ κείνου βουλόμενον ἐλήλυθα,
<eur. ia. 1271> ἀλλ' ̔Ελλάς, ᾗ δεῖ, κἂν θέλω κἂν μὴ θέλω,
<eur. ia. 1272> θῦσαί σε: τούτου δ' ἥσσονες καθέσταμεν.
<eur. ia. 1273> ἐλευθέραν γὰρ δεῖ νιν ὅσον ἐν σοί, τέκνον,
<eur. ia. 1274> κἀμοὶ γενέσθαι, μηδὲ βαρβάροις ὕπο
<eur. ia. 1275> ̔́Ελληνας ὄντας λέκτρα συλᾶσθαι βίᾳ.
<eur. ia. 1276> ὦ τέκνον, ὦ ξέναι,
<eur. ia. 1277> οἲ 'γὼ θανάτου τοῦ σοῦ μελέα.
<eur. ia. 1278> φεύγει σε πατὴρ ̔́Αιδῃ παραδούς.
<eur. ia. 1279> οἲ 'γώ, μᾶτερ: ταὐτὸν τόδε γὰρ
<eur. ia. 1280> μέλος εἰς ἄμφω πέπτωκε τύχης,
<eur. ia. 1281> κοὐκέτι μοι φῶς
<eur. ia. 1282> οὐδ' ἀελίου τόδε φέγγος.
<eur. ia. 1283> ἰὼ ἰώ.
<eur. ia. 1284> νιφόβολον Φρυγῶν νάπος ̓́Ιδας τ' ὄρεα,
<eur. ia. 1285> Πρίαμος ὅθι ποτὲ βρέφος ἁπαλὸν ἔβαλε
<eur. ia. 1286> ματέρος ἀποπρὸ νοσφίσας ἐπὶ μόρῳ
<eur. ia. 1289> θανατόεντι Πάριν, ὃς ̓Ιδαῖος ̓Ι-
<eur. ia. 1290> δαῖος ἐλέγετ' ἐλέγετ' ἐν Φρυγῶν πόλει,
<eur. ia. 1291> μή ποτ' ὤφελες τὸν ἀμφὶ
<eur. ia. 1292> βουσὶ βουκόλον τραφέντ'
<eur. ia. 1293> ̓Αλέξανδρον οἰκίσαι
<eur. ia. 1294> ἀμφὶ τὸ λευκὸν ὕδωρ, ὅθι κρῆναι
<eur. ia. 1295> Νυμφᾶν κεῖνται
<eur. ia. 1296> λειμών τ' ἔρνεσι θάλλων
<eur. ia. 1297> χλωροῖς καὶ ῥοδόεντ'
<eur. ia. 1299> ἄνθε' ὑακίνθινά τε θεαῖς δρέπειν: ἔνθα ποτὲ
<eur. ia. 1300> Παλλὰς ἔμολε καὶ δολιόφρων Κύπρις
<eur. ia. 1302> ̔́Ηρα θ' ̔Ερμᾶς θ', ὁ Διὸς ἄγγελος,
<eur. ia. 1304> ἃ μὲν ἐπὶ πόθῳ τρυφῶσα
<eur. ia. 1305> Κύπρις, ἃ δὲ δορὶ Παλλάς,
<eur. ia. 1306> ̔́Ηρα τε Διὸς ἄνακτος
<eur. ia. 1307> εὐναῖσι βασιλίσιν,
<eur. ia. 1308> κρίσιν ἐπὶ στυγνὰν ἔριν τε
<eur. ia. 1309> καλλονᾶς, ἐμοὶ δὲ θάνατον —
<eur. ia. 1310> ὄνομα μὲν φέροντα Δαναί̈-
<eur. ia. 1311> δαισιν, ὦ κόραι, πρόθυμα δ'
<eur. ia. 1312> ἔλαβεν ̓́Αρτεμις πρὸς ̓́Ιλιον.
<eur. ia. 1313> ὁ δὲ τεκών με τὰν τάλαιναν,
<eur. ia. 1314> ὦ μᾶτερ ὦ μᾶτερ,
<eur. ia. 1315> οἴχεται προδοὺς ἔρημον.
<eur. ia. 1315> ὦ δυστάλαιν' ἐγώ, πικρὰν
<eur. ia. 1316> πικρὰν ἰδοῦσα δυσελέναν,
<eur. ia. 1317> φονεύομαι διόλλυμαι
<eur. ia. 1318> σφαγαῖσιν ἀνοσίοισιν ἀνοσίου πατρός.
<eur. ia. 1319> μή μοι ναῶν χαλκεμβολάδων
<eur. ia. 1320> πρύμνας ἅδ' Αὐλὶς δέξασθαι
<eur. ia. 1321> τούσδ' εἰς ὅρμους ἐς Τροίαν
<eur. ia. 1322> ὤφελεν ἐλάταν πομπαίαν,
<eur. ia. 1323> μηδ' ἀνταίαν Εὐρίπῳ
<eur. ia. 1324> πνεῦσαι πομπὰν Ζεύς, μειλίσσων
<eur. ia. 1325> αὔραν ἄλλοις ἄλλαν θνατῶν
<eur. ia. 1326> λαίφεσι χαίρειν,
<eur. ia. 1327> τοῖσι δὲ λύπαν, τοῖσι δ' ἀνάγκαν,
<eur. ia. 1328> τοῖς δ' ἐξορμᾶν, τοῖς δὲ στέλλειν,
<eur. ia. 1329> τοῖσι δὲ μέλλειν.
<eur. ia. 1330> ἦ πολύμοχθον ἄρ' ἦν γένος, ἦ πολύμοχθον
<eur. ia. 1331> ἁμερίων, τὸ χρεὼν δέ τι δύσποτμον
<eur. ia. 1332> ἀνδράσιν ἀνευρεῖν.
<eur. ia. 1333> ἰὼ ἰώ,
<eur. ia. 1334> μεγάλα πάθεα, μεγάλα δ' ἄχεα
<eur. ia. 1335> Δαναί̈δαις τιθεῖσα Τυνδαρὶς κόρα.
<eur. ia. 1336> ἐγὼ μὲν οἰκτίρω σε συμφορᾶς κακῆς
<eur. ia. 1337> τυχοῦσαν, οἵας μήποτ' ὤφελες τυχεῖν.
<eur. ia. 1338> ὦ τεκοῦσα μῆτερ, ἀνδρῶν ὄχλον εἰσορῶ πέλας.
<eur. ia. 1339> τόν τε τῆς θεᾶς παῖδα, τέκνον, ᾧ σὺ δεῦρ' ἐλήλυθας.
<eur. ia. 1340> διαχαλᾶτέ μοι μέλαθρα, δμῶες, ὡς κρύψω δέμας.
<eur. ia. 1341> τί δὲ τέκνον, φεύγεις;    ̓Αχιλλέα τόνδ' ἰδεῖν αἰσχύνομαι.
<eur. ia. 1342> ὡς τί δή;    τὸ δυστυχές μοι τῶν γάμων αἰδῶ φέρει.
<eur. ia. 1343> οὐκ ἐν ἁβρότητι κεῖσαι πρὸς τὰ νῦν πεπτωκότα.
<eur. ia. 1344> ἀλλὰ μίμν': οὐ σεμνότητος ἔργον, ἢν ὀνώμεθα.
<eur. ia. 1345> ὦ γύναι τάλαινα, Λήδας θύγατερ    οὐ ψευδῆ θροεῖς.
<eur. ia. 1346> δείν' ἐν ̓Αργείοις βοᾶται    τίνα βοήν; σήμαινέ μοι.
<eur. ia. 1347> ἀμφὶ σῆς παιδός    πονηρὸν εἶπας οἰωνὸν λόγον.
<eur. ia. 1348> ὡς χρεὼν σφάξαι νιν.    οὐδεὶς τοῖσδ' ἐναντίον λέγει;
<eur. ia. 1349> ἐς θόρυβον ἐγώ τι καὐτὸς ἤλυθον    τίν', ὦ ξένε;
<eur. ia. 1350> σῶμα λευσθῆναι πέτροισι.    μῶν κόρην σῴζων ἐμήν;
<eur. ia. 1351> αὐτὸ τοῦτο.    τίς δ' ἂν ἔτλη τοῦ σώματος τοῦ σοῦ θιγεῖν;
<eur. ia. 1352> πάντες ̔́Ελληνες.    στρατὸς δὲ Μυρμιδὼν οὔ σοι παρῆν;
<eur. ia. 1353> πρῶτος ἦν ἐκεῖνος ἐχθρός.    δι' ἄρ' ὀλώλαμεν, τέκνον.
<eur. ia. 1354> οἵ με τὸν γάμων ἀπεκάλουν ἥσσονα.    ἀπεκρίνω δὲ τί;
<eur. ia. 1355> τὴν ἐμὴν μέλλουσαν εὐνὴν μὴ κτανεῖν    δίκαια γάρ.
<eur. ia. 1356> ἣν ἐφήμισεν πατήρ μοι.    καὶ ̓Αργόθεν γ' ἐπέμψατο.
<eur. ia. 1357> ἀλλ' ἐνικώμην κεκραγμοῦ.    τὸ πολὺ γὰρ δεινὸν κακόν.
<eur. ia. 1358> ἀλλ' ὅμως ἀρήξομέν σοι.    καὶ μαχῇ πολλοῖσιν εἷς;
<eur. ia. 1359> εἰσορᾷς τεύχη φέροντας τούσδε;    ὄναιο τῶν φρενῶν.
<eur. ia. 1360> ἀλλ' ὀνησόμεσθα.    παῖς ἄρ' οὐκέτι σφαγήσεται;
<eur. ia. 1361> οὔκ, ἐμοῦ γ' ἑκόντος.    ἥξει δ' ὅστις ἅψεται κόρης;
<eur. ia. 1362> μυρίοι γ', ἄξει δ' ̓Οδυσσεύς.    ἆρ' ὁ Σισύφου γόνος;
<eur. ia. 1363> αὐτὸς οὗτος.    ἴδια πράσσων, ἢ στρατοῦ ταχθεὶς ὕπο;
<eur. ia. 1364> αἱρεθεὶς ἑκών.    πονηράν γ' αἵρεσιν, μιαιφονεῖν.
<eur. ia. 1365> ἀλλ' ἐγὼ σχήσω νιν.    ἄξει δ' οὐχ ἑκοῦσαν ἁρπάσας;
<eur. ia. 1366> δηλαδὴ ξανθῆς ἐθείρας.    ἐμὲ δὲ δρᾶν τί χρὴ τότε;
<eur. ia. 1367> ἀντέχου θυγατρός.    ὡς τοῦδ' εἵνεκ' οὐ σφαγήσεται.
<eur. ia. 1368> ἀλλὰ μὴν ἐς τοῦτό γ' ἥξει.    μῆτερ, εἰσακούσατε
<eur. ia. 1369> τῶν ἐμῶν λόγων: μάτην γάρ ς' εἰσορῶ θυμουμένην
<eur. ia. 1370> σῷ πόσει: τὰ δ' ἀδύναθ' ἡμῖν καρτερεῖν οὐ ῥᾴδιον.
<eur. ia. 1371> τὸν μὲν οὖν ξένον δίκαιον αἰνέσαι προθυμίας:
<eur. ia. 1372> ἀλλὰ καὶ σὲ τοῦθ' ὁρᾶν χρή, μὴ διαβληθῇ στρατῷ,
<eur. ia. 1373> καὶ πλέον πράξωμεν οὐδέν, ὅδε δὲ συμφορᾶς τύχῃ.
<eur. ia. 1374> οἷα δ' εἰσῆλθέν μ', ἄκουσον, μῆτερ, ἐννοουμένην:
<eur. ia. 1375> κατθανεῖν μέν μοι δέδοκται: τοῦτο δ' αὐτὸ βούλομαι
<eur. ia. 1376> εὐκλεῶς πρᾶξαι, παρεῖσά γ' ἐκποδὼν τὸ δυσγενές.
<eur. ia. 1377> δεῦρο δὴ σκέψαι μεθ' ἡμῶν, μῆτερ, ὡς καλῶς λέγω:
<eur. ia. 1378> εἰς ἔμ' ̔Ελλὰς ἡ μεγίστη πᾶσα νῦν ἀποβλέπει,
<eur. ia. 1379> κἀν ἐμοὶ πορθμός τε ναῶν καὶ Φρυγῶν κατασκαφαὶ
<eur. ia. 1380> τάς τε μελλούσας γυναῖκας, ἤν τι δρῶσι βάρβαροι,
<eur. ia. 1381> μηκέθ' ἁρπάζειν ἐᾶν τούσδ' ὀλβίας ἐξ ̔Ελλάδος,
<eur. ia. 1382> τὸν ̔Ελένης τείσαντας ὄλεθρον, ἣν ἀνήρπασεν Πάρις.
<eur. ia. 1383> ταῦτα πάντα κατθανοῦσα ῥύσομαι, καί μου κλέος,
<eur. ia. 1384> ̔Ελλάδ' ὡς ἠλευθέρωσα, μακάριον γενήσεται.
<eur. ia. 1385> καὶ γὰρ οὐδέ τοί τι λίαν ἐμὲ φιλοψυχεῖν χρεών:
<eur. ia. 1386> πᾶσι γάρ μ' ̔́Ελλησι κοινὸν ἔτεκες, οὐχὶ σοὶ μόνῃ.
<eur. ia. 1387> ἀλλὰ μυρίοι μὲν ἄνδρες ἀσπίσιν πεφραγμένοι,
<eur. ia. 1388> μυρίοι δ' ἐρέτμ' ἔχοντες, πατρίδος ἠδικημένης,
<eur. ia. 1389> δρᾶν τι τολμήσουσιν ἐχθροὺς χὑπὲρ ̔Ελλάδος θανεῖν,
<eur. ia. 1390> ἡ δ' ἐμὴ ψυχὴ μί' οὖσα πάντα κωλύσει τάδε;
<eur. ia. 1391> τί τὸ δίκαιον τοῦτό γε; ἆρ' ἔχοιμ' ἂν ἀντειπεῖν ἔπος;
<eur. ia. 1392> κἀπ' ἐκεῖν' ἔλθωμεν: οὐ δεῖ τόνδε διὰ μάχης μολεῖν
<eur. ia. 1393> πᾶσιν ̓Αργείοις γυναικὸς εἵνεκ' οὐδὲ κατθανεῖν.
<eur. ia. 1394> εἷς γ' ἀνὴρ κρείσσων γυναικῶν μυρίων ὁρᾶν φάος.
<eur. ia. 1395> εἰ βεβούληται δὲ σῶμα τοὐμὸν ̓́Αρτεμις λαβεῖν,
<eur. ia. 1396> ἐμποδὼν γενήσομαι 'γὼ θνητὸς οὖσα τῇ θεῷ;
<eur. ia. 1397> ἀλλ' ἀμήχανον: δίδωμι σῶμα τοὐμὸν ̔Ελλάδι.
<eur. ia. 1398> θύετ', ἐκπορθεῖτε Τροίαν. ταῦτα γὰρ μνημεῖά μου
<eur. ia. 1399> διὰ μακροῦ, καὶ παῖδες οὗτοι καὶ γάμοι καὶ δόξ' ἐμή.
<eur. ia. 1400> βαρβάρων δ' ̔́Ελληνας ἄρχειν εἰκός, ἀλλ' οὐ βαρβάρους,
<eur. ia. 1401> μῆτερ, ̔Ελλήνων: τὸ μὲν γὰρ δοῦλον, οἳ δ' ἐλεύθεροι.
<eur. ia. 1402> τὸ μὲν σόν, ὦ νεᾶνι, γενναίως ἔχει:
<eur. ia. 1403> τὸ τῆς τύχης δὲ καὶ τὸ τῆς θεοῦ νοσεῖ.
<eur. ia. 1404> ̓Αγαμέμνονος παῖ, μακάριόν μέ τις θεῶν
<eur. ia. 1405> ἔμελλε θήσειν, εἰ τύχοιμι σῶν γάμων.
<eur. ia. 1406> ζηλῶ δὲ σοῦ μὲν ̔Ελλάδ', ̔Ελλάδος δὲ σέ.
<eur. ia. 1407> εὖ γὰρ τόδ' εἶπας ἀξίως τε πατρίδος:
<eur. ia. 1408> τὸ θεομαχεῖν γὰρ ἀπολιποῦς', ὅ σου κρατεῖ,
<eur. ia. 1409> ἐξελογίσω τὰ χρηστὰ τἀναγκαῖά τε.
<eur. ia. 1410> μᾶλλον δὲ λέκτρων σῶν πόθος μ' ἐσέρχεται
<eur. ia. 1411> ἐς τὴν φύσιν βλέψαντα: γενναία γὰρ εἶ.
<eur. ia. 1412> ὅρα δ': ἐγὼ γὰρ βούλομαί ς' εὐεργετεῖν
<eur. ia. 1413> λαβεῖν τ' ἐς οἴκους: ἄχθομαί τ', ἴστω Θέτις,
<eur. ia. 1414> εἰ μή σε σώσω Δαναί̈δαισι διὰ μάχης
<eur. ia. 1415> ἐλθών. ἄθρησον: ὁ θάνατος δεινὸν κακόν.
<eur. ia. 1416> λέγω τάδ' οὐδὲν οὐδέν' εὐλαβουμένη.
<eur. ia. 1417> ἡ Τυνδαρὶς παῖς διὰ τὸ σῶμ' ἀρκεῖ μάχας
<eur. ia. 1418> ἀνδρῶν τιθεῖσα καὶ φόνους: σὺ δ', ὦ ξένε,
<eur. ia. 1419> μὴ θνῇσκε δι' ἐμὲ μηδ' ἀποκτείνῃς τινά,
<eur. ia. 1420> ἔα δὲ σῷσαί μ' ̔Ελλάδ', ἢν δυνώμεθα.
<eur. ia. 1421> ὦ λῆμ' ἄριστον, οὐκ ἔχω πρὸς τοῦτ' ἔτι
<eur. ia. 1422> λέγειν, ἐπεί σοι τάδε δοκεῖ: γενναῖα γὰρ
<eur. ia. 1423> φρονεῖς: τί γὰρ τἀληθὲς οὐκ εἴποι τις ἄν;
<eur. ia. 1424> ὅμως δ', ἴσως γὰρ κἂν μεταγνοίης τάδε,
<eur. ia. 1425> ὡς οὖν ἂν εἰδῇς τἀπ' ἐμοῦ λελεγμένα,
<eur. ia. 1426> ἐλθὼν τάδ' ὅπλα θήσομαι βωμοῦ πέλας,
<eur. ia. 1427> ὡς οὐκ ἐάσων ς' ἀλλὰ κωλύσων θανεῖν.
<eur. ia. 1428> χρήσῃ δὲ καὶ σὺ τοῖς ἐμοῖς λόγοις τάχα,
<eur. ia. 1429> ὅταν πέλας σῆς φάσγανον δέρης ἴδῃς.
<eur. ia. 1430> οὔκουν ἐάσω ς' ἀφροσύνῃ τῇ σῇ θανεῖν:
<eur. ia. 1431> ἐλθὼν δὲ σὺν ὅπλοις τοῖσδε πρὸς ναὸν θεᾶς
<eur. ia. 1432> καραδοκήσω σὴν ἐκεῖ παρουσίαν.
<eur. ia. 1433> μῆτερ, τί σιγῇ δακρύοις τέγγεις κόρας;
<eur. ia. 1434> ἔχω τάλαινα πρόφασιν ὥστ' ἀλγεῖν φρένα.
<eur. ia. 1435> παῦσαι: 'μὲ μὴ κάκιζε: τάδε δέ μοι πιθοῦ.
<eur. ia. 1436> λέγ': ὡς παρ' ἡμῶν οὐδὲν ἀδικήσῃ, τέκνον.
<eur. ia. 1437> μήτ' οὖν γε τὸν σὸν πλόκαμον ἐκτέμῃς τριχός,
<eur. ia. 1438> μήτ' ἀμφὶ σῶμα μέλανας ἀμπίσχῃ πέπλους.
<eur. ia. 1439> τί δὴ τόδ' εἶπας, τέκνον; ἀπολέσασά σε;
<eur. ia. 1440> οὐ σύ γε: σέσῳσμαι, κατ' ἐμὲ δ' εὐκλεὴς ἔσῃ.
<eur. ia. 1441> πῶς εἶπας; οὐ πενθεῖν με σὴν ψυχὴν χρεών;
<eur. ia. 1442> ἥκιστ', ἐπεί μοι τύμβος οὐ χωσθήσεται.
<eur. ia. 1443> τί δαί; τὸ θνῄσκειν, οὐ τάφος, νομίζεται.
<eur. ia. 1444> βωμὸς θεᾶς μοι μνῆμα τῆς Διὸς κόρης.
<eur. ia. 1445> ἀλλ', ὦ τέκνον, σοὶ πείσομαι: λέγεις γὰρ εὖ.
<eur. ia. 1446> ὡς εὐτυχοῦσά γ' ̔Ελλάδος τ' εὐεργέτις.
<eur. ia. 1447> τί δὴ κασιγνήταισιν ἀγγελῶ σέθεν;
<eur. ia. 1448> μηδ' ἀμφὶ κείναις μέλανας ἐξάψῃ πέπλους.
<eur. ia. 1449> εἴπω δὲ παρὰ σοῦ φίλον ἔπος τι παρθένοις;
<eur. ia. 1450> χαίρειν γε. ̓Ορέστην τ' ἔκτρεφ' ἄνδρα τόνδε μοι.
<eur. ia. 1451> προσέλκυσαί νιν ὕστατον θεωμένη.
<eur. ia. 1452> ὦ φίλτατ', ἐπεκούρησας ὅσον εἶχες φίλοις.
<eur. ia. 1453> ἔσθ' ὅ τι κατ' ̓́Αργος δρῶσά σοι χάριν φέρω;
<eur. ia. 1454> πατέρα τὸν ἀμὸν μὴ στύγει, πόσιν γε σόν.
<eur. ia. 1455> δεινοὺς ἀγῶνας διὰ σὲ δεῖ κεῖνον δραμεῖν.
<eur. ia. 1456> ἄκων μ' ὑπὲρ γῆς ̔Ελλάδος διώλεσεν.
<eur. ia. 1457> δόλῳ δ', ἀγεννῶς ̓Ατρέως τ' οὐκ ἀξίως.
<eur. ia. 1458> τίς μ' εἶσιν ἄξων πρὶν σπαράσσεσθαι κόμης;
<eur. ia. 1459> ἐγώ, μετά γε σοῦ    μὴ σύ γ': οὐ καλῶς λέγεις.
<eur. ia. 1460> πέπλων ἐχομένη σῶν.    ἐμοί, μῆτερ, πιθοῦ:
<eur. ia. 1461> μέν': ὡς ἐμοί τε σοί τε κάλλιον τόδε.
<eur. ia. 1462> πατρὸς δ' ὀπαδῶν τῶνδέ τίς με πεμπέτω
<eur. ia. 1463> ̓Αρτέμιδος ἐς λειμῶν', ὅπου σφαγήσομαι.
<eur. ia. 1464> ὦ τέκνον, οἴχῃ;    καὶ πάλιν γ' οὐ μὴ μόλω.
<eur. ia. 1465> λιποῦσα μητέρα;    ὡς ὁρᾷς γ', οὐκ ἀξίως.
<eur. ia. 1466> σχές, μή με προλίπῃς.    οὐκ ἐῶ στάζειν δάκρυ.
<eur. ia. 1467> ὑμεῖς δ' ἐπευφημήσατ', ὦ νεάνιδες,
<eur. ia. 1468> παιᾶνα τἠμῇ συμφορᾷ Διὸς κόρην
<eur. ia. 1469> ̓́Αρτεμιν: ἴτω δὲ Δαναί̈δαις εὐφημία.
<eur. ia. 1470> κανᾶ δ' ἐναρχέσθω τις, αἰθέσθω δὲ πῦρ
<eur. ia. 1471> προχύταις καθαρσίοισι, καὶ πατὴρ ἐμὸς
<eur. ia. 1472> ἐνδεξιούσθω βωμόν: ὡς σωτηρίαν
<eur. ia. 1473> ̔́Ελλησι δώσους' ἔρχομαι νικηφόρον.
<eur. ia. 1475> ἄγετέ με τὰν ̓Ιλίου
<eur. ia. 1476> καὶ Φρυγῶν ἑλέπτολιν.
<eur. ia. 1477> στέφεα περίβολα δίδοτε, φέρετε
<eur. ia. 1478> — πλόκαμος ὅδε καταστέφειν —
<eur. ia. 1479> χερνίβων τε παγάς.
<eur. ia. 1480> ἑλίσσετ' ἀμφὶ ναὸν
<eur. ia. 1481> ἀμφὶ βωμὸν ̓́Αρτεμιν,
<eur. ia. 1482> τὰν ἄνασσαν ̓́Αρτεμιν,
<eur. ia. 1483> τὰν μάκαιραν: ὡς ἐμοῖσιν, εἰ χρεών,
<eur. ia. 1485> αἵμασι θύμασί τε
<eur. ia. 1486> θέσφατ' ἐξαλείψω.
<eur. ia. 1487> ὦ πότνια πότνια μᾶτερ, οὐ δάκρυά γέ σοι
<eur. ia. 1489> δώσομεν ἁμέτερα:
<eur. ia. 1490> παρ' ἱεροῖς γὰρ οὐ πρέπει.
<eur. ia. 1491> ἰὼ ἰὼ νεάνιδες,
<eur. ia. 1492> συνεπαείδετ' ̓́Αρτεμιν
<eur. ia. 1493> Χαλκίδος ἀντίπορον,
<eur. ia. 1495> ἵνα τε δόρατα μέμονε δάϊ'
<eur. ia. 1496> ὄνομα δι' ἐμὸν τᾶσδ' Αὐλίδος
<eur. ia. 1497> στενοπόροις ἐν ὅρμοις.
<eur. ia. 1498> ἰὼ γᾶ μᾶτερ ὦ Πελασγία,
<eur. ia. 1499> Μυκηναῖαί τ' ἐμαὶ θεράπναι
<eur. ia. 1500> καλεῖς πόλισμα Περσέως,
<eur. ia. 1501> Κυκλωπίων πόνον χερῶν;
<eur. ia. 1502> ἐθρέψαθ' ̔Ελλάδι με φάος:
<eur. ia. 1503> θανοῦσα δ' οὐκ ἀναίνομαι.
<eur. ia. 1504> κλέος γὰρ οὔ σε μὴ λίπῃ.
<eur. ia. 1505> ἰὼ ἰώ.
<eur. ia. 1506> λαμπαδοῦχος ἁμέρα
<eur. ia. 1507> Διός τε φέγγος, ἕτερον ἕτερον
<eur. ia. 1508> αἰῶνα καὶ μοῖραν οἰκήσομεν.
<eur. ia. 1509> χαῖρέ μοι, φίλον φάος.
<eur. ia. 1510> ἰὼ ἰώ.
<eur. ia. 1511> ἴδεσθε τὰν ̓Ιλίου
<eur. ia. 1512> καὶ Φρυγῶν ἑλέπτολιν
<eur. ia. 1513> στείχουσαν, ἐπὶ κάρα στέφη
<eur. ia. 1514> βαλουμέναν χερνίβων τε παγάς,
<eur. ia. 1515> βωμόν γε δαίμονος θεᾶς
<eur. ia. 1515> ῥανίσιν αἱματορρύτοις
<eur. ia. 1516> χρανοῦσαν εὐφυῆ τε σώματος δέρην
<eur. ia. 1517> σφαγεῖσαν. εὔδροσοι παγαὶ
<eur. ia. 1518> πατρῷαι μένουσι χέρνιβές τέ σε
<eur. ia. 1519> στρατός τ' ̓Αχαιῶν θέλων
<eur. ia. 1520> ̓Ιλίου πόλιν μολεῖν.
<eur. ia. 1521> ἀλλὰ τὰν Διὸς κόραν
<eur. ia. 1522> κλῄσωμεν ̓́Αρτεμιν,
<eur. ia. 1523> θεῶν ἄνασσαν, ὡς ἐπ' εὐτυχεῖ πότμῳ.
<eur. ia. 1524> ὦ πότνια, πότνια, θύμασιν βροτησίοις
<eur. ia. 1525> χαρεῖσα, πέμψον ἐς Φρυγῶν
<eur. ia. 1526> γαῖαν ̔Ελλάνων στρατὸν
<eur. ia. 1527> † καὶ δολόεντα Τροίας ἕδη,
<eur. ia. 1528> ̓Αγαμέμνονά τε λόγχαις
<eur. ia. 1529> ̔Ελλάδι κλεινότατον στέφανον
<eur. ia. 1530> δὸς ἀμφὶ κάρα ἑὸν †
<eur. ia. 1531> κλέος ἀείμνηστον ἀμφιθεῖναι.
<eur. ia. 1532> ὦ Τυνδαρεία παῖ, Κλυταιμήστρα, δόμων
<eur. ia. 1533> ἔξω πέρασον, ὡς κλύῃς ἐμῶν λόγων.
<eur. ia. 1534> φθογγῆς κλύουσα δεῦρο σῆς ἀφικόμην,
<eur. ia. 1535> ταρβοῦσα τλήμων κἀκπεπληγμένη φόβῳ:
<eur. ia. 1536> μή μοί τιν' ἄλλην ξυμφορὰν ἥκεις φέρων
<eur. ia. 1537> πρὸς τῇ παρούσῃ;    σῆς μὲν οὖν παιδὸς πέρι
<eur. ia. 1538> θαυμαστά σοι καὶ δεινὰ σημῆναι θέλω.
<eur. ia. 1539> μὴ μέλλε τοίνυν, ἀλλὰ φράζ' ὅσον τάχος.
<eur. ia. 1540> ἀλλ', ὦ φίλη δέσποινα, πᾶν πεύσῃ σαφῶς.
<eur. ia. 1541> λέξω δ' ἀπ' ἀρχῆς, ἤν τι μὴ σφαλεῖσά μου
<eur. ia. 1542> γνώμη ταράξῃ γλῶσσαν ἐν λόγοις ἐμήν.
<eur. ia. 1543> ἐπεὶ γὰρ ἱκόμεσθα τῆς Διὸς κόρης
<eur. ia. 1544> ̓Αρτέμιδος ἄλσος λείμακάς τ' ἀνθεσφόρους,
<eur. ia. 1545> ἵν' ἦν ̓Αχαιῶν σύλλογος στρατεύματος,
<eur. ia. 1546> σὴν παῖδ' ἄγοντες, εὐθὺς ̓Αργείων ὄχλος
<eur. ia. 1547> ἠθροίζεθ'. ὡς δ' ἐσεῖδεν ̓Αγαμέμνων ἄναξ
<eur. ia. 1548> ἐπὶ σφαγὰς στείχουσαν εἰς ἄλσος κόρην,
<eur. ia. 1549> ἀνεστέναξε, κἄμπαλιν στρέψας κάρα
<eur. ia. 1550> δάκρυε, πρόσθεν ὀμμάτων πέπλον προθείς.
<eur. ia. 1551> ἣ δὲ σταθεῖσα τῷ τεκόντι πλησίον
<eur. ia. 1552> ἔλεξε τοιάδ': ̓͂Ω πάτερ, πάρειμί σοι:
<eur. ia. 1553> τοὐμὸν δὲ σῶμα τῆς ἐμῆς ὑπὲρ πάτρας
<eur. ia. 1554> καὶ τῆς ἁπάσης ̔Ελλάδος γαίας ὕπερ
<eur. ia. 1555> θῦσαι δίδωμ' ἑκοῦσα πρὸς βωμὸν θεᾶς
<eur. ia. 1556> ἄγοντας, εἴπερ ἐστὶ θέσφατον τόδε.
<eur. ia. 1557> καὶ τοὐπ' ἔμ' εὐτυχεῖτε: καὶ νικηφόρου
<eur. ia. 1558> δώρου τύχοιτε πατρίδα τ' ἐξίκοισθε γῆν.
<eur. ia. 1559> πρὸς ταῦτα μὴ ψαύσῃ τις ̓Αργείων ἐμοῦ:
<eur. ia. 1560> σιγῇ παρέξω γὰρ δέρην εὐκαρδίως.
<eur. ia. 1561> τοσαῦτ' ἔλεξε: πᾶς δ' ἐθάμβησεν κλύων
<eur. ia. 1562> εὐψυχίαν τε κἀρετὴν τῆς παρθένου.
<eur. ia. 1563> στὰς δ' ἐν μέσῳ Ταλθύβιος, ᾧ τόδ' ἦν μέλον,
<eur. ia. 1564> εὐφημίαν ἀνεῖπε καὶ σιγὴν στρατῷ:
<eur. ia. 1565> Κάλχας δ' ὁ μάντις ἐς κανοῦν χρυσήλατον
<eur. ia. 1566> ἔθηκεν ὀξὺ χειρὶ φάσγανον σπάσας
<eur. ia. 1567> κολεῶν ἔσωθεν, κρᾶτά τ' ἔστεψεν κόρης.
<eur. ia. 1568> ὁ παῖς δ' ὁ Πηλέως ἐν κύκλῳ βωμὸν θεᾶς
<eur. ia. 1569> λαβὼν κανοῦν ἔβρεξε χέρνιβάς θ' ὁμοῦ,
<eur. ia. 1570> ἔλεξε δ': ̓͂Ω παῖ Ζηνός, ὦ θηροκτόνε,
<eur. ia. 1571> τὸ λαμπρὸν εἱλίσσους' ἐν εὐφρόνῃ φάος,
<eur. ia. 1572> δέξαι τὸ θῦμα τόδ' ὅ γέ σοι δωρούμεθα
<eur. ia. 1573> στρατός τ' ̓Αχαιῶν † ̓Αγαμέμνων ἄναξ θ' ὁμοῦ, †
<eur. ia. 1574> ἄχραντον αἷμα καλλιπαρθένου δέρης,
<eur. ia. 1575> καὶ δὸς γενέσθαι πλοῦν νεῶν ἀπήμονα
<eur. ia. 1576> Τροίας τε πέργαμ' ἐξελεῖν ἡμᾶς δορί.
<eur. ia. 1577> ἐς γῆν δ' ̓Ατρεῖδαι πᾶς στρατός τ' ἔστη βλέπων.
<eur. ia. 1578> ἱερεὺς δὲ φάσγανον λαβὼν ἐπεύξατο,
<eur. ia. 1579> λαιμόν τ' ἐπεσκοπεῖθ', ἵνα πλήξειεν ἄν:
<eur. ia. 1580> ἐμοὶ δέ τ' ἄλγος οὐ μικρὸν εἰσῄει φρενί,
<eur. ia. 1581> κἄστην νενευκώς: θαῦμα δ' ἦν αἴφνης ὁρᾶν.
<eur. ia. 1582> πληγῆς κτύπον γὰρ πᾶς τις ᾔσθετ' ἂν σαφῶς,
<eur. ia. 1583> τὴν παρθένον δ' οὐκ εἶδεν οὗ γῆς εἰσέδυ.
<eur. ia. 1584> βοᾷ δ' ἱερεύς, ἅπας δ' ἐπήχησε στρατός,
<eur. ia. 1585> ἄελπτον εἰσιδόντες ἐκ θεῶν τινος
<eur. ia. 1586> φάσμ', οὗ γε μηδ' ὁρωμένου πίστις παρῆν:
<eur. ia. 1587> ἔλαφος γὰρ ἀσπαίρους' ἔκειτ' ἐπὶ χθονὶ
<eur. ia. 1588> ἰδεῖν μεγίστη διαπρεπής τε τὴν θέαν,
<eur. ia. 1589> ἧς αἵματι βωμὸς ἐραίνετ' ἄρδην τῆς θεοῦ.
<eur. ia. 1590> κἀν τῷδε Κάλχας πῶς δοκεῖς χαίρων ἔφη:
<eur. ia. 1591> ̓͂Ω τοῦδ' ̓Αχαιῶν κοίρανοι κοινοῦ στρατοῦ,
<eur. ia. 1592> ὁρᾶτε τήνδε θυσίαν, ἣν ἡ θεὸς
<eur. ia. 1593> προύθηκε βωμίαν, ἔλαφον ὀρειδρόμον;
<eur. ia. 1594> ταύτην μάλιστα τῆς κόρης ἀσπάζεται,
<eur. ia. 1595> ὡς μὴ μιάνῃ βωμὸν εὐγενεῖ φόνῳ.
<eur. ia. 1596> ἡδέως τε τοῦτ' ἐδέξατο, καὶ πλοῦν οὔριον
<eur. ia. 1597> δίδωσιν ἡμῖν ̓Ιλίου τ' ἐπιδρομάς.
<eur. ia. 1598> πρὸς ταῦτα πᾶς τις θάρσος αἶρε ναυβάτης,
<eur. ia. 1599> χώρει τε πρὸς ναῦν: ὡς ἡμέρᾳ τῇδε δεῖ
<eur. ia. 1600> λιπόντας ἡμᾶς Αὐλίδος κοίλους μυχοὺς
<eur. ia. 1601> Αἴγαιον οἶδμα διαπερᾶν.
<eur. ia. 1602> ἐπεὶ δ' ἅπαν
<eur. ia. 1603> κατηνθρακώθη θῦμ' ἐν ̔Ηφαίστου φλογί,
<eur. ia. 1604> τὰ πρόσφορ' ηὔξαθ', ὡς τύχοι νόστου στρατός.
<eur. ia. 1605> πέμπει δ' ̓Αγαμέμνων μ' ὥστε σοι φράσαι τάδε,
<eur. ia. 1605> λέγειν θ' ὁποίας ἐκ θεῶν μοίρας κυρεῖ
<eur. ia. 1606> καὶ δόξαν ἔσχεν ἄφθιτον καθ' ̔Ελλάδα.
<eur. ia. 1607> ἐγὼ παρὼν δὲ καὶ τὸ πρᾶγμ' ὁρῶν λέγω:
<eur. ia. 1608> ἡ παῖς σαφῶς σοι πρὸς θεοὺς ἀφίπτατο.
<eur. ia. 1609> λύπης δ' ἀφαίρει καὶ πόσει πάρες χόλον:
<eur. ia. 1610> ἀπροσδόκητα δὲ βροτοῖς τὰ τῶν θεῶν,
<eur. ia. 1611> σώζουσί θ' οὓς φιλοῦσιν. ἦμαρ γὰρ τόδε
<eur. ia. 1612> θανοῦσαν εἶδε καὶ βλέπουσαν παῖδα σήν.
<eur. ia. 1613> ὡς ἥδομαί τοι ταῦτ' ἀκούσας' ἀγγέλου:
<eur. ia. 1614> ζῶν δ' ἐν θεοῖσι σὸν μένειν φράζει τέκος.
<eur. ia. 1615> ὦ παῖ, θεῶν τοῦ κλέμμα γέγονας;
<eur. ia. 1616> πῶς σε προσείπω; πῶς δ' οὐ φῶ
<eur. ia. 1617> παραμυθεῖσθαι τούσδε μάτην μύθους,
<eur. ia. 1618> ὥς σου πένθους λυγροῦ παυσαίμαν;
<eur. ia. 1619> καὶ μὴν ̓Αγαμέμνων ἄναξ στείχει,
<eur. ia. 1620> τούσδ' αὐτοὺς ἔχων σοι φράζειν μύθους.
<eur. ia. 1621> γύναι, θυγατρὸς ἕνεκ' ὄλβιοι γενοίμεθ' ἄν:
<eur. ia. 1622> ἔχει γὰρ ὄντως ἐν θεοῖς ὁμιλίαν.
<eur. ia. 1623> χρὴ δέ σε λαβοῦσαν τόνδε μόσχον νεαγενῆ
<eur. ia. 1624> στείχειν πρὸς οἴκους: ὡς στρατὸς πρὸς πλοῦν ὁρᾷ.
<eur. ia. 1625> καὶ χαῖρε: χρόνια γε τἀμά σοι προσφθέγματα
<eur. ia. 1626> Τροίηθεν ἔσται. καὶ γένοιτό σοι καλῶς.
<eur. ia. 1627> χαίρων, ̓Ατρείδη, γῆν ἱκοῦ Φρυγίαν,
<eur. ia. 1628> χαίρων δ' ἐπάνηκε,
<eur. ia. 1629> κάλλιστά μοι σκῦλ' ἀπὸ Τροίας ἑλών.
