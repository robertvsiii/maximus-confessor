<eur. rh. 1> Βᾶθι πρὸς εὐνὰς τὰς ̔Εκτορέους.
<eur. rh. 2> τίς ὑπασπιστῶν ἄγρυπνος βασιλέως,
<eur. rh. 3> ἢ τευχοφόρων;
<eur. rh. 4> δέξαιτο νέων κληδόνα μύθων,
<eur. rh. 5> οἳ τετράμοιρον νυκτὸς φυλακὴν
<eur. rh. 6> πάσης στρατιᾶς προκάθηνται.
<eur. rh. 7> ὄρθου κεφαλὴν πῆχυν ἐρείσας,
<eur. rh. 8> λῦσον βλεφάρων γοργωπὸν ἕδραν,
<eur. rh. 9> λεῖπε χαμεύνας φυλλοστρώτους,
<eur. rh. 10> ̔́Εκτορ: καιρὸς γὰρ ἀκοῦσαι.
<eur. rh. 11> τίς ὅδ'; ἦ φίλιος φθόγγος: τίς ἀνήρ;
<eur. rh. 12> τί τὸ σῆμα; θρόει:
<eur. rh. 13> τίνες ἐκ νυκτῶν τὰς ἡμετέρας
<eur. rh. 14> κοίτας πλάθους'; ἐνέπειν χρή.
<eur. rh. 15> φύλακες στρατιᾶς.    τί φέρῃ θορύβῳ;
<eur. rh. 16> θάρσει.    θαρσῶ.
<eur. rh. 17> μῶν τις λόχος ἐκ νυκτῶν;    οὐκ ἔστι.
<eur. rh. 18> τί σὺ γὰρ
<eur. rh. 19> φυλακὰς προλιπὼν κινεῖς στρατιάν,
<eur. rh. 20> εἰ μή τιν' ἔχων νυκτηγορίαν;
<eur. rh. 20> οὐκ οἶσθα δορὸς πέλας ̓Αργείου
<eur. rh. 21> νυχίαν ἡμᾶς
<eur. rh. 22> κοίταν πανόπλους κατέχοντας;
<eur. rh. 23> ὁπλίζου χέρα: συμμάχων,
<eur. rh. 24> ̔́Εκτορ, βᾶθι πρὸς εὐνάς,
<eur. rh. 25> ὄτρυνον ἔγχος αἴρειν, ἀφύπνισον.
<eur. rh. 26> — πέμπε φίλους ἰέναι ποτὶ σὸν λόχον,
<eur. rh. 27> ἁρμόσατε ψαλίοις ἵππους.
<eur. rh. 28> — τίς εἶς' ἐπὶ Πανθοί̈δαν,
<eur. rh. 29> ἢ τὸν Εὐρώπας, Λυκίων ἀγὸν ἀνδρῶν;
<eur. rh. 30> — ποῦ σφαγίων ἔφοροι;
<eur. rh. 31> — ποῦ δὲ γυμνήτων μόναρχοι
<eur. rh. 32> τοξοφόροι τε Φρυγῶν;
<eur. rh. 33> — ζεύγνυτε κερόδετα τόξα νευραῖς.
<eur. rh. 34> τὰ μὲν ἀγγέλλεις δείματ' ἀκούειν,
<eur. rh. 35> τὰ δὲ θαρσύνεις, κοὐδὲν καθαρῶς.
<eur. rh. 36> ἀλλ' ἦ Κρονίου Πανὸς τρομερᾷ
<eur. rh. 37> μάστιγι φοβῇ; φυλακὰς δὲ λιπὼν
<eur. rh. 38> κινεῖς στρατιάν. τί θροεῖς; τί σε φῶ
<eur. rh. 39> νέον ἀγγέλλειν; πολλὰ γὰρ εἰπὼν
<eur. rh. 40> οὐδὲν τρανῶς ἀπέδειξας.
<eur. rh. 41> πύρ' αἴθει στρατὸς ̓Αργόλας,
<eur. rh. 42> ̔́Εκτορ, πᾶσαν ἀν' ὄρφναν,
<eur. rh. 43> διειπετῆ δὲ ναῶν πυρσοῖς σταθμά.
<eur. rh. 44> πᾶς δ' ̓Αγαμεμνονίαν προσέβα στρατὸς
<eur. rh. 45> ἐννύχιος θορύβῳ σκηνάν,
<eur. rh. 46> νέαν τιν' ἐφιέμενοι
<eur. rh. 47> βάξιν. οὐ γάρ πω πάρος ὧδ' ἐφοβήθη
<eur. rh. 48> ναυσιπόρος στρατιά.
<eur. rh. 49> σοὶ δ', ὑποπτεύων τὸ μέλλον,
<eur. rh. 50> ἤλυθον ἄγγελος, ὡς
<eur. rh. 51> μήποτ' ἐς ἐμέ τινα μέμψιν εἴπῃς.
<eur. rh. 52> ἐς καιρὸν ἥκεις, καίπερ ἀγγέλλων φόβον:
<eur. rh. 53> ἅνδρες γὰρ ἐκ γῆς τῆσδε νυκτέρῳ πλάτῃ
<eur. rh. 54> λαθόντες ὄμμα τοὐμὸν ἀρεῖσθαι φυγὴν
<eur. rh. 55> μέλλουσι: σαίνει μ' ἔννυχος φρυκτωρία.
<eur. rh. 56> ὦ δαῖμον, ὅστις μ' εὐτυχοῦντ' ἐνόσφισας
<eur. rh. 57> θοίνης λέοντα, πρὶν τὸν ̓Αργείων στρατὸν
<eur. rh. 58> σύρδην ἅπαντα τῷδ' ἀναλῶσαι δορί.
<eur. rh. 59> εἰ γὰρ φαεννοὶ μὴ ξυνέσχον ἡλίου
<eur. rh. 60> λαμπτῆρες, οὔτἂν ἔσχον εὐτυχοῦν δόρυ,
<eur. rh. 61> πρὶν ναῦς πυρῶσαι καὶ διὰ σκηνῶν μολεῖν
<eur. rh. 62> κτείνων ̓Αχαιοὺς τῇδε πολυφόνῳ χερί.
<eur. rh. 63> κἀγὼ μὲν ἦ πρόθυμος ἱέναι δόρυ
<eur. rh. 64> ἐν νυκτὶ χρῆσθαί τ' εὐτυχεῖ ῥύμῃ θεοῦ:
<eur. rh. 65> ἀλλ' οἱ σοφοί με καὶ τὸ θεῖον εἰδότες
<eur. rh. 66> μάντεις ἔπεισαν ἡμέρας μεῖναι φάος
<eur. rh. 67> κἄπειτ' ̓Αχαιῶν μηδέν' ἐν χέρσῳ λιπεῖν.
<eur. rh. 68> οἳ δ' οὐ μένουσι τῶν ἐμῶν θυοσκόων
<eur. rh. 69> βουλάς: ἐν ὄρφνῃ δραπέτης μέγα σθένει.
<eur. rh. 70> ἀλλ' ὡς τάχιστα χρὴ παραγγέλλειν στρατῷ
<eur. rh. 71> τεύχη πρόχειρα λαμβάνειν λῆξαί θ' ὕπνου,
<eur. rh. 72> ὡς ἄν τις αὐτῶν καὶ νεὼς θρῴσκων ἔπι
<eur. rh. 73> νῶτον χαραχθεὶς κλίμακας ῥάνῃ φόνῳ,
<eur. rh. 74> οἳ δ' ἐν βρόχοισι δέσμιοι λελημμένοι
<eur. rh. 75> Φρυγῶν ἀρούρας ἐκμάθωσι γαπονεῖν.
<eur. rh. 76> ̔́Εκτορ, ταχύνεις πρὶν μαθεῖν τὸ δρώμενον:
<eur. rh. 77> ἅνδρες γὰρ εἰ φεύγουσιν οὐκ ἴσμεν τορῶς.
<eur. rh. 78> τίς γὰρ πύρ' αἴθειν πρόφασις ̓Αργείων στρατόν;
<eur. rh. 79> οὐκ οἶδ': ὕποπτον δ' ἐστὶ κάρτ' ἐμῇ φρενί.
<eur. rh. 80> πάντ' ἂν φοβηθεὶς ἴσθι, δειμαίνων τόδε.
<eur. rh. 81> οὔπω πρὶν ἧψαν πολέμιοι τοσόνδε φῶς.
<eur. rh. 82> οὐδ' ὧδέ γ' αἰσχρῶς ἔπεσον ἐν τροπῇ δορός.
<eur. rh. 83> σὺ ταῦτ' ἔπραξας: καὶ τὰ λοιπὰ νῦν σκόπει.
<eur. rh. 84> ἁπλοῦς ἐπ' ἐχθροῖς μῦθος ὁπλίζειν χέρα.
<eur. rh. 85> καὶ μὴν ὅδ' Αἰνέας καὶ μάλα σπουδῇ ποδὸς
<eur. rh. 86> στείχει, νέον τι πρᾶγμ' ἔχων φίλοις φράσαι.
<eur. rh. 87> ̔́Εκτορ, τί χρῆμα νύκτεροι κατὰ στρατὸν
<eur. rh. 88> τὰς σὰς πρὸς εὐνὰς φύλακες ἐλθόντες φόβῳ
<eur. rh. 89> νυκτηγοροῦσι καὶ κεκίνηται: στρατός;
<eur. rh. 90> Αἰνέα, πύκαζε τεύχεσιν δέμας σέθεν.
<eur. rh. 91> τί δ' ἔστι; μῶν τις πολεμίων ἀγγέλλεται
<eur. rh. 92> δόλος κρυφαῖος ἑστάναι κατ' εὐφρόνην;
<eur. rh. 93> φεύγουσιν ἅνδρες κἀπιβαίνουσιν νεῶν.
<eur. rh. 94> τί τοῦδ' ἂν εἴποις ἀσφαλὲς τεκμήριον;
<eur. rh. 95> αἴθουσι πᾶσαν νύκτα λαμπάδας πυρός:
<eur. rh. 96> καί μοι δοκοῦσιν οὐ μενεῖν ἐς αὔριον,
<eur. rh. 97> ἀλλ' ἐκκέαντες πύρς' ἐπ' εὐσέλμων νεῶν
<eur. rh. 98> φυγῇ πρὸς οἴκους τῆσδ' ἀφορμήσειν χθονός.
<eur. rh. 99> σὺ δ' ὡς τί δράσων πρὸς τάδ' ὁπλίζῃ χέρας;
<eur. rh. 100> φεύγοντας αὐτοὺς κἀπιθρῴσκοντας νεῶν
<eur. rh. 101> λόγχῃ καθέξω κἀπικείσομαι βαρύς:
<eur. rh. 102> αἰσχρὸν γὰρ ἡμῖν, καὶ πρὸς αἰσχύνῃ κακόν,
<eur. rh. 103> θεοῦ διδόντος πολεμίους ἄνευ μάχης
<eur. rh. 104> φεύγειν ἐᾶσαι πολλὰ δράσαντας κακά.
<eur. rh. 105> εἴθ' ἦσθ' ἀνὴρ εὔβουλος ὡς δρᾶσαι χερί.
<eur. rh. 106> ἀλλ' οὐ γὰρ αὑτὸς πάντ' ἐπίστασθαι βροτῶν
<eur. rh. 107> πέφυκεν: ἄλλῳ δ' ἄλλο πρόσκειται γέρας,
<eur. rh. 108> σὲ μὲν μάχεσθαι, τοὺς δὲ βουλεύειν καλῶς:
<eur. rh. 109> ὅστις πυρὸς λαμπτῆρας ἐξήρθης κλύων
<eur. rh. 110> φλέγειν ̓Αχαιούς, καὶ στρατὸν μέλλεις ἄγειν
<eur. rh. 111> τάφρους ὑπερβὰς νυκτὸς ἐν καταστάσει.
<eur. rh. 112> καίτοι περάσας κοῖλον αὐλώνων βάθος,
<eur. rh. 113> εἰ μὴ κυρήσεις πολεμίους ἀπὸ χθονὸς
<eur. rh. 114> φεύγοντας, ἀλλὰ σὸν βλέποντας ἐς δόρυ,
<eur. rh. 115> νικώμενος μὲν οὔτι μὴ μόλῃς πάλιν:
<eur. rh. 116> πῶς γὰρ περάσει σκόλοπας ἐν τροπῇ στρατός;
<eur. rh. 117> πῶς δ' αὖ γεφύρας διαβαλοῦς' ἱππηλάται,
<eur. rh. 118> ἢν ἆρα μὴ θραύσαντες ἀντύγων χνόας;
<eur. rh. 119> νικῶν δ' ἔφεδρον παῖδ' ἔχεις τὸν Πηλέως,
<eur. rh. 120> ὅς ς' οὐκ ἐάσει ναυσὶν ἐμβαλεῖν φλόγα,
<eur. rh. 121> οὐδ' ὧδ' ̓Αχαιούς, ὡς δοκεῖς, ἀναρπάσαι.
<eur. rh. 122> αἴθων γὰρ ἁνὴρ καὶ πεπύργωται χερί.
<eur. rh. 123> ἀλλὰ στρατὸν μὲν ἥσυχον παρ' ἀσπίδας
<eur. rh. 124> εὕδειν ἐῶμεν ἐκ κόπων ἀρειφάτων,
<eur. rh. 125> κατάσκοπον δὲ πολεμίων, ὃς ἂν θέλῃ,
<eur. rh. 126> πέμπειν δοκεῖ μοι: κἂν μὲν αἴρωνται φυγήν,
<eur. rh. 127> στείχοντες ἐμπέσωμεν ̓Αργείων στρατῷ:
<eur. rh. 128> εἰ δ' ἐς δόλον τιν' ἥδ' ἄγει φρυκτωρία,
<eur. rh. 129> μαθόντες ἐχθρῶν μηχανὰς κατασκόπου
<eur. rh. 130> βουλευσόμεσθα: τήνδ' ἔχω γνώμην, ἄναξ.
<eur. rh. 131> τάδε δοκεῖ, τάδε μεταθέμενος νόει.
<eur. rh. 132> σφαλερὰ δ' οὐ φιλῶ στρατηγῶν κράτη.
<eur. rh. 133> τί γὰρ ἄμεινον ἢ
<eur. rh. 134> ταχυβάταν νεῶν κατόπταν μολεῖν
<eur. rh. 135> πέλας ὅ τί ποτ' ἄρα δαί̈οις
<eur. rh. 136> πυρὰ κατ' ἀντίπρῳρα ναυστάθμων δαίεται;
<eur. rh. 137> νικᾶτ', ἐπειδὴ πᾶσιν ἁνδάνει τάδε.
<eur. rh. 138> στείχων δὲ κοίμα συμμάχους: τάχ' ἂν στρατὸς
<eur. rh. 139> κινοῖτ' ἀκούσας νυκτέρους ἐκκλησίας.
<eur. rh. 140> ἐγὼ δὲ πέμψω πολεμίων κατάσκοπον.
<eur. rh. 141> κἂν μέν τιν' ἐχθρῶν μηχανὴν πυθώμεθα,
<eur. rh. 142> σὺ πάντ' ἀκούσῃ καὶ παρὼν εἴσῃ λόγον:
<eur. rh. 143> ἐὰν δ' ἀπαίρως' ἐς φυγὴν ὁρμώμενοι,
<eur. rh. 144> σάλπιγγος αὐδὴν προσδοκῶν καραδόκει,
<eur. rh. 145> ὡς οὐ μενοῦντά μ': ἀλλὰ προσμείξω νεῶν
<eur. rh. 146> ὁλκοῖσι νυκτὸς τῆσδ' ἐπ' ̓Αργείων στρατῷ.
<eur. rh. 147> πέμφ' ὡς τάχιστα: νῦν γὰρ ἀσφαλῶς φρονεῖς.
<eur. rh. 148> σὺν σοὶ δ' ἔμ' ὄψῃ καρτεροῦνθ', ὅταν δέῃ.
<eur. rh. 149> τίς δῆτα Τρώων οἳ πάρεισιν ἐν λόγῳ
<eur. rh. 150> θέλει κατόπτης ναῦς ἐπ' ̓Αργείων μολεῖν;
<eur. rh. 151> τίς ἂν γένοιτο τῆσδε γῆς εὐεργέτης;
<eur. rh. 152> τίς φησιν; οὔτοι πάντ' ἐγὼ δυνήσομαι
<eur. rh. 153> πόλει πατρῴᾳ συμμάχοις θ' ὑπηρετεῖν.
<eur. rh. 154> ἐγὼ πρὸ γαίας τόνδε κίνδυνον θέλω
<eur. rh. 155> ῥίψας κατόπτης ναῦς ἐπ' ̓Αργείων μολεῖν,
<eur. rh. 156> καὶ πάντ' ̓Αχαιῶν ἐκμαθὼν βουλεύματα
<eur. rh. 157> ἥξω: ἐπὶ τούτοις τόνδ' ὑφίσταμαι πόνον.
<eur. rh. 158> ἐπώνυμος μὲν κάρτα καὶ φιλόπτολις
<eur. rh. 159> Δόλων: πατρὸς δὲ καὶ πρὶν εὐκλεᾶ δόμον
<eur. rh. 160> νῦν δὶς τόσως ἔθηκας εὐκλεέστερον.
<eur. rh. 161> οὐκοῦν πονεῖν μὲν χρή, πονοῦντα δ' ἄξιον
<eur. rh. 162> μισθὸν φέρεσθαι. παντὶ γὰρ προσκείμενον
<eur. rh. 163> κέρδος πρὸς ἔργῳ τὴν χάριν τίκτει διπλῆν.
<eur. rh. 164> ναί, καὶ δίκαια ταῦτα κοὐκ ἄλλως λέγω.
<eur. rh. 165> τάξαι δὲ μισθόν, πλὴν ἐμῆς τυραννίδος.
<eur. rh. 166> οὐ σῆς ἐρῶμεν πολιόχου τυραννίδος.
<eur. rh. 167> σὺ δ' ἀλλὰ γήμας Πριαμιδῶν γαμβρὸς γενοῦ.
<eur. rh. 168> οὐδ' ἐξ ἐμαυτοῦ μειζόνων γαμεῖν θέλω.
<eur. rh. 169> χρυσὸς πάρεστιν, εἰ τόδ' αἰτήσεις γέρας.
<eur. rh. 170> ἀλλ' ἔστ' ἐν οἴκοις: οὐ βίου σπανίζομεν.
<eur. rh. 171> τί δῆτα χρῄζεις ὧν κέκευθεν ̓́Ιλιος;
<eur. rh. 172> ἑλὼν ̓Αχαιοὺς δῶρά μοι ξυναίνεσον.
<eur. rh. 173> δώσω: σὺ δ' αἴτει πλὴν στρατηλάτας νεῶν.
<eur. rh. 174> κτεῖν', οὔ ς' ἀπαιτῶ Μενέλεω σχέσθαι χέρα.
<eur. rh. 175> οὐ μὴν τὸν ̓Ιλέως παῖδά μ' ἐξαιτῇ λαβεῖν;
<eur. rh. 176> κακαὶ γεωργεῖν χεῖρες εὖ τεθραμμέναι.
<eur. rh. 177> τίν' οὖν ̓Αχαιῶν ζῶντ' ἀποινᾶσθαι θέλεις;
<eur. rh. 178> καὶ πρόσθεν εἶπον: ἔστι χρυσὸς ἐν δόμοις.
<eur. rh. 179> καὶ μὴν λαφύρων γ' αὐτὸς αἱρήσῃ παρών.
<eur. rh. 180> θεοῖσιν αὐτὰ πασσάλευε πρὸς δόμοις.
<eur. rh. 181> τί δῆτα μεῖζον τῶνδέ μ' αἰτήσεις γέρας;
<eur. rh. 182> ἵππους ̓Αχιλλέως: χρὴ δ' ἐπ' ἀξίοις πονεῖν
<eur. rh. 183> ψυχὴν προβάλλοντ' ἐν κύβοισι δαίμονος.
<eur. rh. 184> καὶ μὴν ἐρῶντί γ' ἀντερᾷς ἵππων ἐμοί:
<eur. rh. 185> ἐξ ἀφθίτων γὰρ ἄφθιτοι πεφυκότες
<eur. rh. 186> τὸν Πηλέως φέρουσι θούριον γόνον:
<eur. rh. 187> δίδωσι δ' αὐτοὺς πωλοδαμνήσας ἄναξ
<eur. rh. 188> Πηλεῖ Ποσειδῶν, ὡς λέγουσι, πόντιος.
<eur. rh. 189> ἀλλ' οὔ ς' ἐπάρας ψεύσομαι: δώσω δέ σοι,
<eur. rh. 190> κάλλιστον οἴκοις κτῆμ', ̓Αχιλλέως ὄχον.
<eur. rh. 191> αἰνῶ: λαβὼν δ' ἄν φημι κάλλιστον Φρυγῶν
<eur. rh. 192> δῶρον δέχεσθαι τῆς ἐμῆς εὐσπλαγχνίας.
<eur. rh. 193> σὲ δ' οὐ φθονεῖν χρή: μυρί' ἔστιν ἄλλα σοι,
<eur. rh. 194> ἐφ' οἷσι τέρψῃ τῆσδ' ἀριστεύων χθονός.
<eur. rh. 195> μέγας ἀγών, μεγάλα δ' ἐπινοεῖς ἑλεῖν:
<eur. rh. 196> μακάριός γε μὴν κυρήσας ἔσῃ.
<eur. rh. 197> πόνος ὅδ' εὐκλεής:
<eur. rh. 198> μέγα δὲ κοιράνοισι γαμβρὸν πέλειν.
<eur. rh. 199> τὰ θεόθεν ἐπιδέτω Δίκα,
<eur. rh. 200> τὰ δὲ παρ' ἀνδράσιν τέλειά σοι φαίνεται.
<eur. rh. 201> στείχοιμ' ἄν: ἐλθὼν δ' ἐς δόμους ἐφέστιος
<eur. rh. 202> σκευῇ πρεπόντως σῶμ' ἐμὸν καθάψομαι,
<eur. rh. 203> κἀκεῖθεν ἥσω ναῦς ἐπ' ̓Αργείων πόδα.
<eur. rh. 204> ἐπεὶ τίν' ἄλλην ἀντὶ τῆσδ' ἕξεις στολήν;
<eur. rh. 205> πρέπουσαν ἔργῳ κλωπικοῖς τε βήμασι.
<eur. rh. 206> σοφοῦ παρ' ἀνδρὸς χρὴ σοφόν τι μανθάνειν:
<eur. rh. 207> λέξον, τίς ἔσται τοῦδε σώματος σαγή;
<eur. rh. 208> λύκειον ἀμφὶ νῶτ' ἐνάψομαι δορὰν
<eur. rh. 209> καὶ χάσμα θηρὸς ἀμφ' ἐμῷ θήσω κάρᾳ,
<eur. rh. 210> βάσιν τε χερσὶ προσθίαν καθαρμόσας
<eur. rh. 211> καὶ κῶλα κώλοις, τετράπουν μιμήσομαι
<eur. rh. 212> λύκου κέλευθον πολεμίοις δυσεύρετον,
<eur. rh. 213> τάφροις πελάζων καὶ νεῶν προβλήμασιν.
<eur. rh. 214> ὅταν δ' ἔρημον χῶρον ἐμβαίνω ποδί,
<eur. rh. 215> δίβαμος εἶμι: τῇδε σύγκειται δόλος.
<eur. rh. 216> ἀλλ' εὖ ς' ὁ Μαίας παῖς ἐκεῖσε καὶ πάλιν
<eur. rh. 217> πέμψειεν ̔Ερμῆς, ὅς γε φηλητῶν ἄναξ.
<eur. rh. 218> ἔχεις δὲ τοὔργον: εὐτυχεῖν μόνον σε δεῖ.
<eur. rh. 219> σωθήσομαί γε καὶ κτανὼν ̓Οδυσσέως
<eur. rh. 220> οἴσω κάρα σοι — σύμβολον δ' ἔχων σαφὲς
<eur. rh. 221> φήσεις Δόλωνα ναῦς ἐπ' ̓Αργείων μολεῖν —
<eur. rh. 222> ἢ παῖδα Τυδέως: οὐδ' ἀναιμάκτῳ χερὶ
<eur. rh. 223> ἥξω πρὸς οἴκους πρὶν φάος μολεῖν χθόνα.
<eur. rh. 224> Θυμβραῖε καὶ Δάλιε καὶ Λυκίας
<eur. rh. 225> ναὸν ἐμβατεύων
<eur. rh. 226> ̓́Απολλον, ὦ δία κεφαλά, μόλε τοξή-
<eur. rh. 227> ρης, ἱκοῦ ἐννύχιος
<eur. rh. 229> καὶ γενοῦ σωτήριος ἀνέρι πομπᾶς
<eur. rh. 230> ἁγεμὼν καὶ ξύλλαβε Δαρδανίδαις,
<eur. rh. 231> ὦ παγκρατές, ὦ Τροί̈ας
<eur. rh. 232> τείχη παλαιὰ δείμας.
<eur. rh. 233> μόλοι δὲ ναυκλήρια, καὶ στρατιᾶς
<eur. rh. 234> ̔Ελλάδος διόπτας
<eur. rh. 235> ἵκοιτο, καὶ κάμψειε πάλιν θυμέλας οἴ-
<eur. rh. 236> κων πατρὸς ̓Ιλιάδας.
<eur. rh. 237> Φθιάδων δ' ἵππων ποτ' ἐπ' ἄντυγα βαίη,
<eur. rh. 238> δεσπότου πέρσαντος ̓Αχαιὸν ̓́Αρη,
<eur. rh. 240> τὰς πόντιος Αἰακίδᾳ
<eur. rh. 241> Πηλεῖ δίδωσι δαίμων.
<eur. rh. 243> ἐπεὶ πρό τ' οἴκων πρό τε γᾶς ἔτλα μόνος
<eur. rh. 244> ναύσταθμα βὰς κατιδεῖν: ἄγαμαι
<eur. rh. 245> λήματος: ἦ σπανία τις
<eur. rh. 246> τῶν ἀγαθῶν, ὅταν ᾖ
<eur. rh. 247> δυσάλιος ἐν πελάγει
<eur. rh. 248> καὶ σαλεύῃ
<eur. rh. 250> πόλις. ἔστι Φρυγῶν τις ἔστιν ἄλκιμος:
<eur. rh. 251> ἔνι δὲ θράσος ἐν αἰχ-
<eur. rh. 252> μᾷ: πόθι Μυσῶν ὃς ἐμὰν
<eur. rh. 253> συμμαχίαν ἀτίζει;
<eur. rh. 254> τίν' ἄνδρ' ̓Αχαιῶν ὁ πεδοστιβὴς σφαγεὺς
<eur. rh. 255> οὐτάσει ἐν κλισίαις, τετράπουν
<eur. rh. 256> μῖμον ἔχων ἐπιγαίου
<eur. rh. 257> θηρός; ἕλοι Μενέλαν,
<eur. rh. 258> κτανὼν δ' ̓Αγαμεμνόνιον
<eur. rh. 259> κρᾶτ' ἐνέγκοι
<eur. rh. 260> ̔Ελένᾳ κακόγαμβρον ἐς χέρας γόον,
<eur. rh. 261> ὃς ἐπὶ πόλιν, ὃς ἐπὶ
<eur. rh. 262> γᾶν Τροί̈αν χιλιόναυν
<eur. rh. 263> ἤλυθ' ἔχων στρατείαν.
<eur. rh. 264> ἄναξ, τοιούτων δεσπόταισιν ἄγγελος
<eur. rh. 265> εἴην τὸ λοιπὸν οἷά σοι φέρω μαθεῖν.
<eur. rh. 266> ἦ πόλλ' ἀγρώταις σκαιὰ πρόσκειται φρενί:
<eur. rh. 267> καὶ γὰρ σὺ ποίμνας δεσπόταις τευχεσφόροις
<eur. rh. 268> ἥκειν ἔοικας ἀγγελῶν ἵν' οὐ πρέπει.
<eur. rh. 269> οὐκ οἶσθα δῶμα τοὐμὸν ἢ θρόνους πατρός,
<eur. rh. 270> οἷ χρῆν γεγωνεῖν ς' εὐτυχοῦντα ποίμνια;
<eur. rh. 271> σκαιοὶ βοτῆρές ἐσμεν: οὐκ ἄλλως λέγω.
<eur. rh. 272> ἀλλ' οὐδὲν ἧσσον σοι φέρω κεδνοὺς λόγους.
<eur. rh. 273> παῦσαι λέγων μοι τὰς προσαυλείους τύχας:
<eur. rh. 274> μάχας πρὸ χειρῶν καὶ δόρη βαστάζομεν.
<eur. rh. 275> τοιαῦτα κἀγὼ σημανῶν ἐλήλυθα:
<eur. rh. 276> ἀνὴρ γὰρ ἀλκῆς μυρίας στρατηλατῶν
<eur. rh. 277> στείχει φίλος σοὶ σύμμαχός τε τῇδε γῇ.
<eur. rh. 278> ποίας πατρῴας γῆς ἐρημώσας πέδον;
<eur. rh. 279> Θρῄκης: πατρὸς δὲ Στρυμόνος κικλήσκεται.
<eur. rh. 280> ̔Ρῆσον τιθέντ' ἔλεξας ἐν Τροίᾳ πόδα;
<eur. rh. 281> ἔγνως: λόγου δὲ δὶς τόσου μ' ἐκούφισας.
<eur. rh. 282> καὶ πῶς πρὸς ̓́Ιδης ὀργάδας πορεύεται,
<eur. rh. 283> πλαγχθεὶς πλατείας πεδιάδος θ' ἁμαξιτοῦ;
<eur. rh. 284> οὐκ οἶδ' ἀκριβῶς: εἰκάσαι γε μὴν πάρα.
<eur. rh. 285> νυκτὸς γὰρ οὔτι φαῦλον ἐμβαλεῖν στρατόν,
<eur. rh. 286> κλύοντα πλήρη πεδία πολεμίας χερός.
<eur. rh. 287> φόβον δ' ἀγρώσταις, οἳ κατ' ̓Ιδαῖον λέπας
<eur. rh. 288> οἰκοῦμεν αὐτόρριζον ἑστίαν χθονός,
<eur. rh. 289> παρέσχε δρυμὸν νυκτὸς ἔνθηρον μολών.
<eur. rh. 290> πολλῇ γὰρ ἠχῇ Θρῄκιος ῥέων στρατὸς
<eur. rh. 291> ἔστειχε: θάμβει δ' ἐκπλαγέντες ἵεμεν
<eur. rh. 292> ποίμνας πρὸς ἄκρας, μή τις ̓Αργείων μόλῃ
<eur. rh. 293> λεηλατήσων καὶ σὰ πορθήσων σταθμά,
<eur. rh. 294> πρὶν δὴ δι' ὤτων γῆρυν οὐχ ̔Ελληνικὴν
<eur. rh. 295> ἐδεξάμεσθα καὶ μετέστημεν φόβου.
<eur. rh. 296> στείχων δ' ἄνακτος προυξερευνητὰς ὁδοῦ
<eur. rh. 297> ἀνιστόρησα Θρῃκίοις προσφθέγμασι,
<eur. rh. 298> Τίς ὁ στρατηγὸς καὶ τίνος κεκλημένος
<eur. rh. 299> στείχει πρὸς ἄστυ Πριαμίδαισι σύμμαχος;
<eur. rh. 300> καὶ πάντ' ἀκούσας ὧν ἐφιέμην μαθεῖν,
<eur. rh. 301> ἔστην: ὁρῶ δὲ ̔Ρῆσον ὥστε δαίμονα
<eur. rh. 302> ἑστῶτ' ἐν ἵπποις Θρῃκίοις τ' ὀχήμασι.
<eur. rh. 303> χρυσῆ δὲ πλάστιγξ αὐχένα ζυγηφόρον
<eur. rh. 304> πώλων ἔκλῃε χιόνος ἐξαυγεστέρων.
<eur. rh. 305> πέλτη δ' ἐπ' ὤμων χρυσοκολλήτοις τύποις
<eur. rh. 306> ἔλαμπε: Γοργὼν δ' ὡς ἐπ' αἰγίδος θεᾶς
<eur. rh. 307> χαλκῆ μετώποις ἱππικοῖσι πρόσδετος
<eur. rh. 308> πολλοῖσι σὺν κώδωσιν ἐκτύπει φόβον.
<eur. rh. 309> στρατοῦ δὲ πλῆθος οὐδ' ἂν ἐν ψήφου λόγῳ
<eur. rh. 310> θέσθαι δυναίμην, ὡς ἄπλατον ἦν ἰδεῖν,
<eur. rh. 311> πολλοὶ μὲν ἱππῆς, πολλὰ πελταστῶν τέλη,
<eur. rh. 312> πολλοὶ δ' ἀτράκτων τοξόται, πολὺς δ' ὄχλος
<eur. rh. 313> γυμνὴς ὁμαρτῇ, Θρῃκίαν ἔχων στολήν.
<eur. rh. 314> τοιόσδε Τροίᾳ σύμμαχος πάρεστ' ἀνήρ,
<eur. rh. 315> ὃν οὔτε φεύγων οὔθ' ὑποσταθεὶς δορὶ
<eur. rh. 316> ὁ Πηλέως παῖς ἐκφυγεῖν δυνήσεται.
<eur. rh. 317> ὅταν πολίταις εὐσταθῶσι δαίμονες,
<eur. rh. 318> ἕρπει κατάντης ξυμφορὰ πρὸς τἀγαθά.
<eur. rh. 319> πολλούς, ἐπειδὴ τοὐμὸν εὐτυχεῖ δόρυ
<eur. rh. 320> καὶ Ζεὺς πρὸς ἡμῶν ἐστιν, εὑρήσω φίλους.
<eur. rh. 321> ἀλλ' οὐδὲν αὐτῶν δεόμεθ', οἵτινες πάλαι
<eur. rh. 322> μὴ ξυμπονοῦσιν, ἡνίκ' ἐξώστης ̓́Αρης
<eur. rh. 323> ἔθραυε λαίφη τῆσδε γῆς μέγας πνέων.
<eur. rh. 324> ̔Ρῆσος δ' ἔδειξεν οἷος ἦν Τροίᾳ φίλος:
<eur. rh. 325> ἥκει γὰρ ἐς δαῖτ', οὐ παρὼν κυνηγέταις
<eur. rh. 326> αἱροῦσι λείαν οὐδὲ συγκαμὼν δορί.
<eur. rh. 327> ὀρθῶς ἀτίζεις κἀπίμομφος εἶ φίλοις:
<eur. rh. 328> δέχου δὲ τοὺς θέλοντας ὠφελεῖν πόλιν.
<eur. rh. 329> ἀρκοῦμεν οἱ σῴζοντες ̓́Ιλιον πάλαι.
<eur. rh. 330> πέποιθας ἤδη πολεμίους ᾑρηκέναι;
<eur. rh. 331> πέποιθα: δείξει τοὐπιὸν σέλας θεοῦ.
<eur. rh. 332> ὅρα τὸ μέλλον: πόλλ' ἀναστρέφει θεός.
<eur. rh. 333> μισῶ φίλοισιν ὕστερον βοηδρομεῖν.
<eur. rh. 336> ὃ δ' οὖν, ἐπείπερ ἦλθε, σύμμαχος μὲν οὔ,
<eur. rh. 337> ξένος δὲ πρὸς τράπεζαν ἡκέτω ξένων:
<eur. rh. 338> χάρις γὰρ αὐτῷ Πριαμιδῶν διώλετο.
<eur. rh. 334> ἄναξ, ἀπωθεῖν συμμάχους ἐπίφθονον.
<eur. rh. 335> φόβος γένοιτ' ἂν πολεμίοις ὀφθεὶς μόνον.
<eur. rh. 339> σύ τ' εὖ παραινεῖς καὶ σὺ καιρίως σκοπεῖς.
<eur. rh. 340> ὁ χρυσοτευχὴς δ' οὕνεκ' ἀγγέλου λόγων
<eur. rh. 341> ̔Ρῆσος παρέστω τῇδε σύμμαχος χθονί.
<eur. rh. 342> ̓Αδράστεια μὲν ἁ Διὸς
<eur. rh. 343> παῖς εἴργοι στομάτων φθόνον:
<eur. rh. 344> φράσω γὰρ δὴ ὅσον μοι ψυχᾷ
<eur. rh. 345> προσφιλές ἐστιν εἰπεῖν.
<eur. rh. 346> ἥκεις, ὦ ποταμοῦ παῖ,
<eur. rh. 347> ἥκεις, ἐπλάθης Φιλίου πρὸς αὐλὰν
<eur. rh. 348> ἀσπαστός, ἐπεί σε χρόνῳ
<eur. rh. 349> Πιερὶς μάτηρ ὅ τε καλλιγέφυ-
<eur. rh. 350> ρος ποταμὸς πορεύει
<eur. rh. 351> Στρυμών, ὅς ποτε τᾶς μελῳ-
<eur. rh. 352> δοῦ Μούσας δι' ἀκηράτων
<eur. rh. 353> δινηθεὶς ὑδροειδὴς κόλπων
<eur. rh. 354> σὰν ἐφύτευσεν ἥβαν.
<eur. rh. 355> σύ μοι Ζεὺς ὁ φαναῖος
<eur. rh. 356> ἥκεις διφρεύων βαλιαῖσι πώλοις.
<eur. rh. 357> νῦν, ὦ πατρὶς ὦ Φρυγία,
<eur. rh. 358> ξὺν θεῷ νῦν σοι τὸν ἐλευθέριον
<eur. rh. 359> Ζῆνα πάρεστιν εἰπεῖν.
<eur. rh. 360> ἆρά ποτ' αὖθις ἁ παλαιὰ Τροί̈α
<eur. rh. 361> τοὺς προπότας παναμερεύ-
<eur. rh. 362> σει θιάσους ἐρώτων
<eur. rh. 363> ψαλμοῖσι καὶ κυλίκων οἰνοπλανή-
<eur. rh. 364> τοις ὑποδεξίαις ἁμίλ-
<eur. rh. 365> λαις κατὰ πόντον ̓Ατρειδᾶν
<eur. rh. 366> Σπάρταν οἰχομένων
<eur. rh. 367> ̓Ιλιάδος παρ' ἀκτᾶς;
<eur. rh. 368> ὦ φίλος, εἴθε μοι
<eur. rh. 369> σᾷ χερὶ καὶ σῷ δορὶ πρά-
<eur. rh. 369b> ξας τάδ' ἐς οἶκον ἔλθοις.
<eur. rh. 370> ἐλθέ, φάνηθι, τὰν ζάχρυσον προβαλοῦ
<eur. rh. 371> Πηλεί̈δα κατ' ὄμμα πέλ-
<eur. rh. 372> ταν δοχμίαν πεδαίρων
<eur. rh. 373> σχιστὰν παρ' ἄντυγα, πώλους ἐρεθί-
<eur. rh. 374> ζων δίβολόν τ' ἄκοντα πάλ-
<eur. rh. 375> λων. σὲ γὰρ οὔτις ὑποστὰς
<eur. rh. 376> ̓Αργείας ποτ' ἐν ̔́Η-
<eur. rh. 377> ρας δαπέδοις χορεύσει:
<eur. rh. 377b> ἀλλά νιν ἅδε γᾶ
<eur. rh. 378> καπφθίμενον Θρῃκὶ μόρῳ
<eur. rh. 378b> φίλτατον ἄχθος οἴσει.
<eur. rh. 379> ἰὼ ἰώ, μέγας ὦ βασιλεῦ.
<eur. rh. 380> καλόν, ὦ Θρῄκη,
<eur. rh. 381> σκύμνον ἔθρεψας πολίαρχον ἰδεῖν.
<eur. rh. 382> ἴδε χρυσόδετον σώματος ἀλκήν,
<eur. rh. 383> κλύε καὶ κόμπους κωδωνοκρότους
<eur. rh. 384> παρὰ πορπάκων κελαδοῦντας.
<eur. rh. 385> θεός, ὦ Τροία, θεός, αὐτὸς ̓́Αρης
<eur. rh. 386> ὁ Στρυμόνιος πῶλος ἀοιδοῦ
<eur. rh. 387> Μούσης ἥκων καταπνεῖ σε.
<eur. rh. 388> χαῖρ', ἐσθλὸς ἐσθλοῦ παῖς, τύραννε τῆσδε γῆς,
<eur. rh. 389> ̔́Εκτορ: παλαιᾷ ς' ἡμέρᾳ προσεννέπω.
<eur. rh. 390> χαίρω δέ ς' εὐτυχοῦντα καὶ προσήμενον
<eur. rh. 391> πύργοισιν ἐχθρῶν: συγκατασκάψων δ' ἐγὼ
<eur. rh. 392> τείχη πάρειμι καὶ νεῶν πρήσων σκάφη.
<eur. rh. 393> παῖ τῆς μελῳδοῦ μητέρος Μουσῶν μιᾶς
<eur. rh. 394> Θρῃκός τε ποταμοῦ Στρυμόνος, φιλῶ λέγειν
<eur. rh. 395> τἀληθὲς αἰεὶ κοὐ διπλοῦς πέφυκ' ἀνήρ.
<eur. rh. 396> πάλαι πάλαι χρῆν τῇδε συγκάμνειν χθονὶ
<eur. rh. 397> ἐλθόντα, καὶ μὴ τοὐπί ς' ̓Αργείων ὕπο
<eur. rh. 398> Τροίαν ἐᾶσαι πολεμίῳ πεσεῖν δορί.
<eur. rh. 399> οὐ γάρ τι λέξεις ὡς ἄκλητος ὢν φίλοις
<eur. rh. 400> οὐκ ἦλθες οὐδ' ἤμυνας οὐδ' ἐπεστράφης.
<eur. rh. 401> τίς γάρ σε κῆρυξ ἢ γερουσία Φρυγῶν
<eur. rh. 402> ἐλθοῦς' ἀμύνειν οὐκ ἐπέσκηψεν πόλει;
<eur. rh. 403> ποῖον δὲ δώρων κόσμον οὐκ ἐπέμψαμεν;
<eur. rh. 404> σὺ δ' ἐγγενὴς ὢν βάρβαρός τε βαρβάρους
<eur. rh. 405> ̔́Ελλησιν ἡμᾶς προύπιες τὸ σὸν μέρος.
<eur. rh. 406> καίτοι σε μικρᾶς ἐκ τυραννίδος μέγαν
<eur. rh. 407> Θρῃκῶν ἄνακτα τῇδ' ἔθηκ' ἐγὼ χερί,
<eur. rh. 408> ὅτ' ἀμφὶ Πάγγαιόν τε Παιόνων τε γῆν
<eur. rh. 409> Θρῃκῶν ἀρίστοις ἐμπεσὼν κατὰ στόμα
<eur. rh. 410> ἔρρηξα πέλτην, σοὶ δὲ δουλώσας λεὼν
<eur. rh. 411> παρέσχον: ὧν σὺ λακτίσας πολλὴν χάριν,
<eur. rh. 412> φίλων νοσούντων ὕστερος βοηδρομεῖς.
<eur. rh. 413> οἱ δ' οὐδὲν ἡμῖν ἐν γένει πεφυκότες,
<eur. rh. 414> πάλαι παρόντες, οἳ μὲν ἐν χωστοῖς τάφοις
<eur. rh. 415> κεῖνται πεσόντες, πίστις οὐ σμικρὰ πόλει,
<eur. rh. 416> οἳ δ' ἔν θ' ὅπλοισι καὶ παρ' ἱππείοις ὄχοις
<eur. rh. 417> ψυχρὰν ἄησιν δίψιόν τε πῦρ θεοῦ
<eur. rh. 418> μένουσι καρτεροῦντες, οὐκ ἐν δεμνίοις
<eur. rh. 419> πυκνὴν ἄμυστιν ὡς σὺ δεξιούμενοι.
<eur. rh. 420> ταῦθ', ὡς ἂν εἰδῇς ̔́Εκτορ' ὄντ' ἐλεύθερον,
<eur. rh. 421> καὶ μέμφομαί σοι καὶ λέγω κατ' ὄμμα σόν.
<eur. rh. 422> τοιοῦτός εἰμι καὐτός, εὐθεῖαν λόγων
<eur. rh. 423> τέμνων κέλευθον, κοὐ διπλοῦς πέφυκ' ἀνήρ.
<eur. rh. 424> ἐγὼ δὲ μεῖζον ἢ σὺ τῆσδ' ἀπὼν χθονὸς
<eur. rh. 425> λύπῃ πρὸς ἧπαρ δυσφορῶν ἐτειρόμην:
<eur. rh. 426> ἀλλ' ἀγχιτέρμων γαῖά μοι, Σκύθης λεώς,
<eur. rh. 427> μέλλοντι νόστον τὸν πρὸς ̓́Ιλιον περᾶν
<eur. rh. 428> ξυνῆψε πόλεμον: Εὐξένου δ' ἀφικόμην
<eur. rh. 429> πόντου πρὸς ἀκτάς, Θρῇκα πορθμεύσων στρατόν.
<eur. rh. 430> ἔνθ' αἱματηρὸς πέλανος ἐς γαῖαν Σκύθης
<eur. rh. 431> ἠντλεῖτο λόγχῃ Θρῄξ τε συμμιγὴς φόνος.
<eur. rh. 432> τοιάδε τοί μ' ἀπεῖργε συμφορὰ πέδον
<eur. rh. 433> Τροίας ἱκέσθαι σύμμαχόν τέ σοι μολεῖν.
<eur. rh. 434> ἐπεὶ δ' ἔπερσα, τῶνδ' ὁμηρεύσας τέκνα
<eur. rh. 435> τάξας τ' ἔτειον δασμὸν ἐς δόμους φέρειν,
<eur. rh. 436> ἥκω περάσας ναυσὶ πόντιον στόμα,
<eur. rh. 437> τὰ δ' ἄλλα πεζὸς γῆς περῶν ὁρίσματα —
<eur. rh. 438> οὐχ ὡς σὺ κομπεῖς τὰς ἐμὰς ἀμύστιδας,
<eur. rh. 439> οὐδ' ἐν ζαχρύσοις δώμασιν κοιμώμενος,
<eur. rh. 440> ἀλλ' οἷα πόντον Θρῄκιον φυσήματα
<eur. rh. 441> κρυσταλλόπηκτα Παιόνας τ' ἐπεζάρει,
<eur. rh. 442> ξὺν τοῖσδ' ἄυπνος οἶδα τλὰς πορπάμασιν.
<eur. rh. 443> ἀλλ' ὕστερος μὲν ἦλθον, ἐν καιρῷ δ' ὅμως:
<eur. rh. 444> σὺ μὲν γὰρ ἤδη δέκατον αἰχμάζεις ἔτος
<eur. rh. 445> κοὐδὲν περαίνεις, ἡμέραν δ' ἐξ ἡμέρας
<eur. rh. 446> πίπτεις κυβεύων τὸν πρὸς ̓Αργείους ̓́Αρη:
<eur. rh. 447> ἐμοὶ δὲ φῶς ἓν ἡλίου καταρκέσει
<eur. rh. 448> πέρσαντι πύργους ναυστάθμοις ἐπεσπεσεῖν
<eur. rh. 449> κτεῖναί τ' ̓Αχαιούς: θατέρᾳ δ' ἀπ' ̓Ιλίου
<eur. rh. 450> πρὸς οἶκον εἶμι, συντεμὼν τοὺς σοὺς πόνους,
<eur. rh. 451> ὑμῶν δὲ μή τις ἀσπίδ' ἄρηται χερί:
<eur. rh. 452> ἐγὼ γὰρ ἕξω τοὺς μέγ' αὐχοῦντας δορὶ
<eur. rh. 453> πέρσας ̓Αχαιούς, καίπερ ὕστερος μολών.
<eur. rh. 454> ἰὼ ἰώ.
<eur. rh. 455> φίλα θροεῖς, φίλος Διόθεν εἶ: μόνον
<eur. rh. 456> φθόνον ἄμαχον ὕπατος
<eur. rh. 457> Ζεὺς θέλοι ἀμφὶ σοῖς λόγοισιν εἴργειν.
<eur. rh. 459> τὸ δὲ νάιον ̓Αργόθεν δόρυ
<eur. rh. 460> οὔτε πρίν τιν' οὔτε νῦν
<eur. rh. 461> ἀνδρῶν ἐπόρευσε σέθεν κρείσσω. πῶς μοι
<eur. rh. 462> ̓Αχιλεὺς τὸ σὸν ἔγχος ἂν δύναιτο,
<eur. rh. 463> πῶς δ' Αἴας ὑπομεῖναι;
<eur. rh. 464> εἰ γὰρ ἐγὼ τόδ' ἦμαρ εἰσίδοιμ', ἄναξ,
<eur. rh. 465> ὅτῳ πολυφόνου
<eur. rh. 466> χειρὸς † ἀποινάσαιο † λόγχᾳ.
<eur. rh. 467> τοιαῦτα μέν σοι τῆς μακρᾶς ἀπουσίας
<eur. rh. 468> πρᾶξαι παρέξω — σὺν δ' ̓Αδραστείᾳ λέγω —
<eur. rh. 469> ἐπειδἂν ἐχθρῶν τήνδ' ἐλευθέραν πόλιν
<eur. rh. 470> θῶμεν θεοῖσί τ' ἀκροθίνι' ἐξέλῃς,
<eur. rh. 471> ξὺν σοὶ στρατεύειν γῆν ἐπ' ̓Αργείων θέλω
<eur. rh. 472> καὶ πᾶσαν ἐλθὼν ̔Ελλάδ' ἐκπέρσαι δορί,
<eur. rh. 473> ὡς ἂν μάθωσιν ἐν μέρει πάσχειν κακῶς.
<eur. rh. 474> εἰ τοῦ παρόντος τοῦδ' ἀπαλλαχθεὶς κακοῦ
<eur. rh. 475> πόλιν νεμοίμην ὡς τὸ πρίν ποτ' ἀσφαλῆ,
<eur. rh. 476> ἦ κάρτα πολλὴν θεοῖς ἂν εἰδείην χάριν.
<eur. rh. 477> τὰ δ' ἀμφί τ' ̓́Αργος καὶ νομὸν τὸν ̔Ελλάδος
<eur. rh. 478> οὐχ ὧδε πορθεῖν ῥᾴδι', ὡς λέγεις, δορί.
<eur. rh. 479> οὐ τούσδ' ἀριστέας φασὶν ̔Ελλήνων μολεῖν;
<eur. rh. 480> κοὐ μεμφόμεσθά γ', ἀλλ' ἄδην ἐλαύνομεν.
<eur. rh. 481> οὐκ οὖν κτανόντες τούσδε πᾶν εἰργάσμεθα;
<eur. rh. 482> μή νυν τὰ πόρρω τἀγγύθεν μεθεὶς σκόπει.
<eur. rh. 483> ἀρκεῖν ἔοικέ σοι παθεῖν, δρᾶσαι δὲ μή.
<eur. rh. 484> πολλῆς γὰρ ἄρχω κἀνθάδ' ὢν τυραννίδος.
<eur. rh. 485> ἀλλ' εἴτε λαιὸν εἴτε δεξιὸν κέρας
<eur. rh. 486> εἴτ' ἐν μέσοισι συμμάχοις πάρεστί σοι
<eur. rh. 487> πέλτην ἐρεῖσαι καὶ καταστῆσαι στρατόν.
<eur. rh. 488> μόνος μάχεσθαι πολεμίοις, ̔́Εκτορ, θέλω.
<eur. rh. 489> εἰ δ' αἰσχρὸν ἡγῇ μὴ συνεμπρῆσαι νεῶν
<eur. rh. 490> πρύμνας, πονήσας τὸν πάρος πολὺν χρόνον,
<eur. rh. 491> τάξον μ' ̓Αχιλλέως καὶ στρατοῦ κατὰ στόμα.
<eur. rh. 492> οὐκ ἔστ' ἐκείνῳ θοῦρον ἐντάξαι δόρυ.
<eur. rh. 493> καὶ μὴν λόγος γ' ἦν ὡς ἔπλευς' ἐπ' ̓́Ιλιον.
<eur. rh. 494> ἔπλευσε καὶ πάρεστιν: ἀλλὰ μηνίων
<eur. rh. 495> στρατηλάταισιν οὐ συναίρεται δόρυ.
<eur. rh. 496> τίς δὴ μετ' αὐτὸν ἄλλος εὐδοξεῖ στρατοῦ;
<eur. rh. 497> Αἴας ἐμοὶ μὲν οὐδὲν ἡσσᾶσθαι δοκεῖ
<eur. rh. 498> χὡ Τυδέως παῖς: ἔστι δ' αἱμυλώτατον
<eur. rh. 499> κρότημ' ̓Οδυσσεύς, λῆμά τ' ἀρκούντως θρασὺς
<eur. rh. 500> καὶ πλεῖστα χώραν τήνδ' ἀνὴρ καθυβρίσας:
<eur. rh. 501> ὃς εἰς ̓Αθάνας σηκὸν ἔννυχος μολὼν
<eur. rh. 502> κλέψας ἄγαλμα ναῦς ἐπ' ̓Αργείων φέρει.
<eur. rh. 503> ἤδη δ' ἀγύρτης πτωχικὴν ἔχων στολὴν
<eur. rh. 504> ἐσῆλθε πύργους, πολλὰ δ' ̓Αργείοις κακὰ
<eur. rh. 505> ἠρᾶτο, πεμφθεὶς ̓Ιλίου κατάσκοπος:
<eur. rh. 506> κτανὼν δὲ φρουροὺς καὶ παραστάτας πυλῶν
<eur. rh. 507> ἐξῆλθεν: αἰεὶ δ' ἐν λόχοις εὑρίσκεται
<eur. rh. 508> Θυμβραῖον ἀμφὶ βωμὸν ἄστεως πέλας
<eur. rh. 509> θάσσων: κακῷ δὲ μερμέρῳ παλαίομεν.
<eur. rh. 510> οὐδεὶς ἀνὴρ εὔψυχος ἀξιοῖ λάθρᾳ
<eur. rh. 511> κτεῖναι τὸν ἐχθρόν, ἀλλ' ἰὼν κατὰ στόμα.
<eur. rh. 512> τοῦτον δ' ὃν ἵζειν φὴς σὺ κλωπικὰς ἕδρας
<eur. rh. 513> καὶ μηχανᾶσθαι, ζῶντα συλλαβὼν ἐγὼ
<eur. rh. 514> πυλῶν ἐπ' ἐξόδοισιν ἀμπείρας ῥάχιν
<eur. rh. 515> στήσω πετεινοῖς γυψὶ θοινατήριον.
<eur. rh. 516> λῃστὴν γὰρ ὄντα καὶ θεῶν ἀνάκτορα
<eur. rh. 517> συλῶντα δεῖ νιν τῷδε κατθανεῖν μόρῳ.
<eur. rh. 518> νῦν μὲν καταυλίσθητε: καὶ γὰρ εὐφρόνη.
<eur. rh. 519> δείξω δ' ἐγώ σοι χῶρον, ἔνθα χρὴ στρατὸν
<eur. rh. 520> τὸν σὸν νυχεῦσαι τοῦ τεταγμένου δίχα.
<eur. rh. 521> ξύνθημα δ' ἡμῖν Φοῖβος, ἤν τι καὶ δέῃ:
<eur. rh. 522> μέμνης' ἀκούσας, Θρῃκί τ' ἄγγειλον στρατῷ.
<eur. rh. 523> ὑμᾶς δὲ βάντας χρὴ προταινὶ τάξεων
<eur. rh. 524> φρουρεῖν ἐγερτὶ καὶ νεῶν κατάσκοπον
<eur. rh. 525> δέχθαι Δόλωνα: καὶ γάρ, εἴπερ ἐστὶ σῶς,
<eur. rh. 526> ἤδη πελάζει στρατοπέδοισι Τρωικοῖς.
<eur. rh. 527> τίνος ἁ φυλακά; τίς ἀμείβει
<eur. rh. 528> τὰν ἐμάν; πρῶτα
<eur. rh. 529> δύεται σημεῖα καὶ ἑπτάποροι
<eur. rh. 530> Πλειάδες αἰθέριαι: μέσα δ' αἰετὸς οὐρανοῦ ποτᾶται.
<eur. rh. 532> — ἔγρεσθε, τί μέλλετε; κοιτᾶν
<eur. rh. 533> ἔγρεσθε πρὸς φυλακάν.
<eur. rh. 534> οὐ λεύσσετε μηνάδος αἴγλαν;
<eur. rh. 535> — ἀὼς δὴ πέλας, ἀὼς
<eur. rh. 536> γίγνεται, καί τις προδρόμων
<eur. rh. 537> ὅδε γ' ἐστὶν ἀστήρ.
<eur. rh. 538> — τίς ἐκηρύχθη πρώτην φυλακήν;
<eur. rh. 539> — Μυγδόνος υἱόν φασι Κόροιβον.
<eur. rh. 540> — τίς γὰρ ἐπ' αὐτῷ; — Κίλικας Παίων
<eur. rh. 541> στρατὸς ἤγειρεν, Μυσοὶ δ' ἡμᾶς.
<eur. rh. 543> — οὐκ οὖν Λυκίους πέμπτην φυλακὴν
<eur. rh. 544> βάντας ἐγείρειν
<eur. rh. 545> καιρὸς κλήρου κατὰ μοῖραν;
<eur. rh. 547> καὶ μὴν ἀί̈ω: Σιμόεντος
<eur. rh. 548> ἡμένα κοίτας
<eur. rh. 549> φοινίας ὑμνεῖ πολυχορδοτάτᾳ
<eur. rh. 550> γήρυϊ παιδολέτωρ μελοποιὸν ἀηδονὶς μέριμναν.
<eur. rh. 551> — ἤδη δὲ νέμουσι κατ' ̓́Ιδαν
<eur. rh. 552> ποίμνια: νυκτιβρόμου
<eur. rh. 553> σύριγγος ἰὰν κατακούω.
<eur. rh. 554> — θέλγει δ' ὄμματος ἕδραν
<eur. rh. 555> ὕπνος: ἅδιστος γὰρ ἔβα
<eur. rh. 556> βλεφάροις πρὸς ἀοῦς.
<eur. rh. 557> — τί ποτ' οὐ πλάθει σκοπός, ὃν ναῶν
<eur. rh. 558> ̔́Εκτωρ ὤτρυνε κατόπταν;
<eur. rh. 559> — ταρβῶ: χρόνιος γὰρ ἄπεστιν.
<eur. rh. 560> — ἀλλ' ἦ κρυπτὸν λόχον ἐσπαίσας
<eur. rh. 561> διόλωλε; — τάχ' ἄν. φοβερόν μοι.
<eur. rh. 562> — αὐδῶ Λυκίους πέμπτην φυλακὴν
<eur. rh. 563> βάντας ἐγείρειν
<eur. rh. 564> ἡμᾶς κλήρου κατὰ μοῖραν.
<eur. rh. 565> Διόμηδες, οὐκ ἤκουσας — ἢ κενὸς ψόφος
<eur. rh. 566> στάζει δι' ὤτων; — τευχέων τινὰ κτύπον;
<eur. rh. 567> οὔκ, ἀλλὰ δεσμὰ πωλικῶν ἐξ ἀντύγων
<eur. rh. 568> κλάζει σιδήρου: κἀμέ τοι, πρὶν ᾐσθόμην
<eur. rh. 569> δεσμῶν ἀραγμὸν ἱππικῶν, ἔδυ φόβος.
<eur. rh. 570> ὅρα κατ' ὄρφνην μὴ φύλαξιν ἐντύχῃς.
<eur. rh. 571> φυλάξομαί τοι κἀν σκότῳ τιθεὶς πόδα.
<eur. rh. 572> ἢν δ' οὖν ἐγείρῃς, οἶσθα σύνθημα στρατοῦ;
<eur. rh. 573> 20Φοῖβον20 Δόλωνος οἶδα σύμβολον κλύων.
<eur. rh. 574> ἔα:
<eur. rh. 575> εὐνὰς ἐρήμους τάσδε πολεμίων ὁρῶ.
<eur. rh. 575> καὶ μὴν Δόλων γε τάσδ' ἔφραζεν ̔́Εκτορος
<eur. rh. 576> κοίτας, ἐφ' ᾧπερ ἔγχος εἵλκυσται τόδε.
<eur. rh. 577> τί δῆτ' ἂν εἴη; μῶν λόχος βέβηκέ ποι;
<eur. rh. 578> ἴσως ἐφ' ἡμῖν μηχανὴν στήσων τινά.
<eur. rh. 579> θρασὺς γὰρ ̔́Εκτωρ νῦν, ἐπεὶ κρατεῖ, θρασύς.
<eur. rh. 580> τί δῆτ', ̓Οδυσσεῦ, δρῶμεν; οὐ γὰρ ηὕρομεν
<eur. rh. 581> τὸν ἄνδρ' ἐν εὐναῖς, ἐλπίδων δ' ἡμάρτομεν.
<eur. rh. 582> στείχωμεν ὡς τάχιστα ναυστάθμων πέλας.
<eur. rh. 583> σῴζει γὰρ αὐτὸν ὅστις εὐτυχῆ θεῶν
<eur. rh. 584> τίθησιν: ἡμῖν δ' οὐ βιαστέον τύχην.
<eur. rh. 585> οὐκ οὖν ἐπ' Αἰνέαν ἢ τὸν ἔχθιστον Φρυγῶν
<eur. rh. 586> Πάριν μολόντε χρὴ καρατομεῖν ξίφει;
<eur. rh. 587> πῶς οὖν ἐν ὄρφνῃ πολεμίων ἀνὰ στρατὸν
<eur. rh. 588> ζητῶν δυνήσῃ τούσδ' ἀκινδύνως κτανεῖν;
<eur. rh. 589> αἰσχρόν γε μέντοι ναῦς ἐπ' ̓Αργείων μολεῖν
<eur. rh. 590> δράσαντε μηδὲν πολεμίους νεώτερον.
<eur. rh. 591> πῶς δ' οὐ δέδρακας; οὐ κτανόντε ναυστάθμων
<eur. rh. 592> κατάσκοπον Δόλωνα σῴζομεν τάδε
<eur. rh. 593> σκυλεύματ'; ἢ πᾶν στρατόπεδον πέρσειν δοκεῖς;
<eur. rh. 594> πείθεις, πάλιν στείχωμεν: εὖ δ' εἴη τυχεῖν.
<eur. rh. 595> ποῖ δὴ λιπόντες Τρωικῶν ἐκ τάξεων
<eur. rh. 596> χωρεῖτε, λύπῃ καρδίαν δεδηγμένοι,
<eur. rh. 597> εἰ μὴ κτανεῖν σφῷν ̔́Εκτορ' ἢ Πάριν θεὸς
<eur. rh. 598> δίδωσιν; ἄνδρα δ' οὐ πέπυσθε σύμμαχον
<eur. rh. 599> Τροίᾳ μολόντα ̔Ρῆσον οὐ φαύλῳ τρόπῳ.
<eur. rh. 600> ὃς εἰ διοίσει νύκτα τήνδ' ἐς αὔριον,
<eur. rh. 601> οὔτε σφ' ̓Αχιλλεὺς οὔτ' ἂν Αἴαντος δόρυ
<eur. rh. 602> μὴ πάντα πέρσαι ναύσταθμ' ̓Αργείων σχέθοι,
<eur. rh. 603> τείχη κατασκάψαντα καὶ πυλῶν ἔσω
<eur. rh. 604> λόγχῃ πλατεῖαν ἐσδρομὴν ποιούμενον.
<eur. rh. 605> τοῦτον κατακτὰς πάντ' ἔχεις. τὰς δ' ̔́Εκτορος
<eur. rh. 606> εὐνὰς ἔασον καὶ καρατόμους σφαγάς:
<eur. rh. 607> ἔσται γὰρ αὐτῷ θάνατος ἐξ ἄλλης χερός.
<eur. rh. 608> δέσποιν' ̓Αθάνα, φθέγματος γὰρ ᾐσθόμην
<eur. rh. 609> τοῦ σοῦ συνήθη γῆρυν: ἐν πόνοισι γὰρ
<eur. rh. 610> παροῦς' ἀμύνεις τοῖς ἐμοῖς ἀεί ποτε:
<eur. rh. 611> τὸν ἄνδρα δ' ἡμῖν, ποῦ κατηύνασται, φράσον:
<eur. rh. 612> πόθεν τέτακται βαρβάρου στρατεύματος;
<eur. rh. 613> ὅδ' ἐγγὺς ἧσται κοὐ συνήθροισται στρατῷ,
<eur. rh. 614> ἀλλ' ἐκτὸς αὐτὸν τάξεων κατηύνασεν
<eur. rh. 615> ̔́Εκτωρ, ἕως ἂν νὺξ ἀμείψηται φάος.
<eur. rh. 616> πέλας δὲ πῶλοι Θρῃκίων ἐξ ἁρμάτων
<eur. rh. 617> λευκαὶ δέδενται, διαπρεπεῖς ἐν εὐφρόνῃ:
<eur. rh. 618> στίλβουσι δ' ὥστε ποταμίου κύκνου πτερόν.
<eur. rh. 619> ταύτας, κτανόντες δεσπότην, κομίζετε,
<eur. rh. 620> κάλλιστον οἴκοις σκῦλον: οὐ γὰρ ἔσθ' ὅπου
<eur. rh. 621> τοιόνδ' ὄχημα χθὼν κέκευθε πωλικόν.
<eur. rh. 622> Διόμηδες, ἢ σὺ κτεῖνε Θρῄκιον λεών,
<eur. rh. 623> ἢ 'μοὶ πάρες γε, σοὶ δὲ χρὴ πώλους μέλειν.
<eur. rh. 624> ἐγὼ φονεύσω, πωλοδαμνήσεις δὲ σύ:
<eur. rh. 625> τρίβων γὰρ εἶ τὰ κομψὰ καὶ νοεῖν σοφός.
<eur. rh. 626> χρὴ δ' ἄνδρα τάσσειν οὗ μάλιστ' ἂν ὠφελοῖ.
<eur. rh. 627> καὶ μὴν καθ' ἡμᾶς τόνδ' ̓Αλέξανδρον βλέπω
<eur. rh. 628> στείχοντα, φυλάκων ἔκ τινος πεπυσμένον
<eur. rh. 629> δόξας ἀσήμους πολεμίων μεμβλωκότων.
<eur. rh. 630> πότερα σὺν ἄλλοις ἢ μόνος πορεύεται;
<eur. rh. 631> μόνος: πρὸς εὐνὰς δ', ὡς ἔοικεν, ̔́Εκτορος
<eur. rh. 632> χωρεῖ, κατόπτας σημανῶν ἥκειν στρατοῦ.
<eur. rh. 633> οὐκ οὖν ὑπάρχειν τόνδε κατθανόντα χρή;
<eur. rh. 634> οὐκ ἂν δύναιο τοῦ πεπρωμένου πλέον.
<eur. rh. 635> τοῦτον δὲ πρὸς σῆς χειρὸς οὐ θέμις θανεῖν.
<eur. rh. 636> ἀλλ' ᾧπερ ἥκεις μορσίμους φέρων σφαγάς,
<eur. rh. 637> τάχυν': ἐγὼ δέ, τῷδε σύμμαχος Κύπρις
<eur. rh. 638> δοκοῦς' ἀρωγὸς ἐν πόνοις παραστατεῖν,
<eur. rh. 639> σαθροῖς λόγοισιν ἐχθρὸν ἄνδρ' ἀμείψομαι.
<eur. rh. 640> καὶ ταῦτ' ἐγὼ μὲν εἶπον: ὃν δὲ χρὴ παθεῖν,
<eur. rh. 641> οὐκ οἶδεν οὐδ' ἤκουσεν ἐγγὺς ὢν λόγου.
<eur. rh. 642> σὲ τὸν στρατηγὸν καὶ κασίγνητον λέγω,
<eur. rh. 643> ̔́Εκτορ, καθεύδεις; οὐκ ἐγείρεσθαί σε χρῆν;
<eur. rh. 644> ἐχθρῶν τις ἡμῖν χρίμπτεται στρατεύματι,
<eur. rh. 645> ἢ κλῶπες ἄνδρες ἢ κατάσκοποί τινες.
<eur. rh. 646> θάρσει: φυλάσσει ς' ἥδε πρευμενὴς Κύπρις.
<eur. rh. 647> μέλει δ' ὁ σός μοι πόλεμος, οὐδ' ἀμνημονῶ
<eur. rh. 648> τιμῆς, ἐπαινῶ δ' εὖ παθοῦσα πρὸς σέθεν.
<eur. rh. 649> καὶ νῦν ἐπ' εὐτυχοῦντι Τρωικῷ στρατῷ
<eur. rh. 650> ἥκω πορεύους' ἄνδρα σοι μέγαν φίλον,
<eur. rh. 651> τῆς ὑμνοποιοῦ παῖδα Θρῄκιον θεᾶς
<eur. rh. 652> Μούσης: πατρὸς δὲ Στρυμόνος κικλήσκεται.
<eur. rh. 653> αἰεί ποτ' εὖ φρονοῦσα τυγχάνεις πόλει
<eur. rh. 654> κἀμοί, μέγιστον δ' ἐν βίῳ κειμήλιον
<eur. rh. 655> κρίνας σέ φημι τῇδε προσθέσθαι πόλει.
<eur. rh. 656> ἥκω δ' ἀκούσας οὐ τορῶς — φήμη δέ τις
<eur. rh. 657> φύλαξιν ἐμπέπτωκεν — ὡς κατάσκοποι
<eur. rh. 658> ἥκους' ̓Αχαιῶν. χὣ μὲν οὐκ ἰδὼν λέγει,
<eur. rh. 659> ὃ δ' εἰσιδὼν μολόντας οὐκ ἔχει φράσαι:
<eur. rh. 660> ὧν οὕνεκ' εὐνὰς ἤλυθον πρὸς ̔́Εκτορος.
<eur. rh. 661> μηδὲν φοβηθῇς: οὐδὲν ἐν στρατῷ νέον:
<eur. rh. 662> ̔́Εκτωρ δὲ φροῦδος Θρῇκα κοιμήσων στρατόν.
<eur. rh. 663> σύ τοί με πείθεις, σοῖς δὲ πιστεύων λόγοις
<eur. rh. 664> τάξιν φυλάξων εἶμ' ἐλεύθερος φόβου.
<eur. rh. 665> χώρει: μέλειν γὰρ πάντ' ἐμοὶ δόκει τὰ σά,
<eur. rh. 666> ὥστ' εὐτυχοῦντας συμμάχους ἐμοὺς ὁρᾶν.
<eur. rh. 667> γνώσῃ δὲ καὶ σὺ τὴν ἐμὴν προθυμίαν.
<eur. rh. 668> ὑμᾶς δ' ἀυτῶ τοὺς ἄγαν ἐρρωμένους,
<eur. rh. 669> Λαερτίου παῖ, θηκτὰ κοιμίσαι ξίφη.
<eur. rh. 670> κεῖται γὰρ ἡμῖν Θρῄκιος στρατηλάτης,
<eur. rh. 671> ἵπποι τ' ἔχονται, πολέμιοι δ' ᾐσθημένοι
<eur. rh. 672> χωροῦς' ἐφ' ὑμᾶς: ἀλλ' ὅσον τάχιστα χρὴ
<eur. rh. 673> φεύγειν πρὸς ὁλκοὺς ναυστάθμων. τί μέλλετε
<eur. rh. 674> σκηπτοῦ 'πιόντος πολεμίων σῷσαι βίον;
<eur. rh. 675> ἔα ἔα:
<eur. rh. 676> βάλε βάλε βάλε βάλε.
<eur. rh. 677> θένε θένε.
<eur. rh. 678> — τίς ἁνήρ; λεύσσετε: τοῦτον αὐδῶ.
<eur. rh. 679> — κλῶπες οἵτινες κατ' ὄρφνην τόνδε κινοῦσι στρατόν.
<eur. rh. 680> — δεῦρο δεῦρο πᾶς.
<eur. rh. 681> — τούσδ' ἔχω, τούσδ' ἔμαρψα.
<eur. rh. 682> — τίς ὁ λόχος; πόθεν ἔβας; ποδαπὸς εἶ;
<eur. rh. 683> οὔ σε χρὴ εἰδέναι: θανῇ γὰρ σήμερον δράσας κακῶς.
<eur. rh. 684> οὐκ ἐρεῖς ξύνθημα, λόγχην πρὶν διὰ στέρνων μολεῖν;
<eur. rh. 685> ἵστω. θάρσει.    πέλας ἴθι. παῖε πᾶς.
<eur. rh. 686> ἦ σὺ δὴ ̔Ρῆσον κατέκτας;    ἀλλὰ τὸν κτενοῦντα σὲ
<eur. rh. 687> ἴσχε πᾶς τις.    οὐ μὲν οὖν.    ἆ: φίλιον ἄνδρα μὴ θένῃς.
<eur. rh. 688> καὶ τί δὴ τὸ σῆμα;    Φοῖβος.    ἔμαθον: ἴσχε πᾶς δόρυ.
<eur. rh. 689> οἶσθ' ὅποι βεβᾶσιν ἅνδρες;    τῇδέ πῃ κατείδομεν.
<eur. rh. 690> ἕρπω πᾶς κατ' ἴχνος αὐτῶν. ἢ βοὴν ἐγερτέον;
<eur. rh. 691> ἀλλὰ συμμάχους ταράσσειν δεινὸν ἐκ νυκτῶν φόβῳ.
<eur. rh. 692> τίς ἀνδρῶν ὁ βάς;
<eur. rh. 693> τίς ὁ μέγα θρασὺς ἐπεύξεται
<eur. rh. 694> χέρα φυγὼν ἐμάν;
<eur. rh. 695> πόθεν νιν κυρήσω;
<eur. rh. 696> τίνι προσεικάσω,
<eur. rh. 697> ὅστις δι' ὄρφνης ἦλθ' ἀδειμάντῳ ποδὶ
<eur. rh. 698> διά τε τάξεων καὶ φυλάκων ἕδρας;
<eur. rh. 699> Θεσσαλὸς ἢ
<eur. rh. 700> παραλίαν Λοκρῶν νεμόμενος πόλιν;
<eur. rh. 701> ἢ νησιώτην σποράδα κέκτηται βίον;
<eur. rh. 702> τίς ἦν; πόθεν; ποίας πάτρας;
<eur. rh. 703> ποῖον δ' εὔχεται τὸν ὕπατον θεῶν;
<eur. rh. 704> — ἆρ' ἔστ' ̓Οδυσσέως τοὔργον ἢ τίνος τόδε;
<eur. rh. 705> εἰ τοῖς πάροιθε χρὴ τεκμαίρεσθαι: τί μήν;
<eur. rh. 706> — δοκεῖς γάρ; — τί μὴν οὔ;
<eur. rh. 707> — θρασὺς γοῦν ἐς ἡμᾶς.
<eur. rh. 708> — τίν' ἀλκήν; τίν' αἰνεῖς; — ̓Οδυσσῆ.
<eur. rh. 709> — μὴ κλωπὸς αἴνει φωτὸς αἱμύλον δόρυ.
<eur. rh. 710> ἔβα καὶ πάρος
<eur. rh. 711> κατὰ πόλιν, ὕπαφρον ὄμμ' ἔχων,
<eur. rh. 712> ῥακοδύτῳ στολᾷ
<eur. rh. 713> πυκασθείς, ξιφήρης
<eur. rh. 714> κρύφιος ἐν πέπλοις.
<eur. rh. 715> βίον δ' ἐπαιτῶν εἷρπ' ἀγύρτης τις λάτρις,
<eur. rh. 716> ψαφαρόχρουν κάρα πολυπινές τ' ἔχων:
<eur. rh. 717> πολλὰ δὲ τὰν
<eur. rh. 718> βασιλίδ' ἑστίαν ̓Ατρειδᾶν κακῶς
<eur. rh. 719> ἔβαζε δῆθεν ἐχθρὸς ὢν στρατηλάταις.
<eur. rh. 720> ὄλοιτ' ὄλοιτο πανδίκως,
<eur. rh. 721> πρὶν ἐπὶ γᾶν Φρυγῶν ποδὸς ἴχνος βαλεῖν.
<eur. rh. 722> — εἴτ' οὖν ̓Οδυσσέως εἴτε μή, φόβος μ' ἔχει:
<eur. rh. 723> ̔́Εκτωρ γὰρ ἡμῖν τοῖς φύλαξι μέμψεται.
<eur. rh. 724> — τί λάσκων; — δυσοίζων.
<eur. rh. 725> — τί δρᾶσαι; τί ταρβεῖς;
<eur. rh. 726> — καθ' ἡμᾶς περᾶσαι — τίν' ἀνδρῶν;
<eur. rh. 727> — οἳ τῆσδε νυκτὸς ἦλθον ἐς Φρυγῶν στρατόν.
<eur. rh. 728> ἰὼ, ἰώ, δαίμονος τύχα βαρεῖα. φεῦ φεῦ.
<eur. rh. 729> ἔα, ἔα:
<eur. rh. 730> σῖγα πᾶς ὕφιζ': ἴσως γὰρ ἐς βόλον τις ἔρχεται.
<eur. rh. 731> ἰὼ ἰώ,
<eur. rh. 732> συμφορὰ βαρεῖα Θρῃκῶν.    συμμάχων τις ὁ στένων.
<eur. rh. 733> ἰὼ ἰώ,
<eur. rh. 734> δύστηνος ἐγώ: σύ τ', ἄναξ Θρῃκῶν,
<eur. rh. 735> ὦ στυγνοτάτην Τροίαν ἐσιδών,
<eur. rh. 735> οἷόν σε βίου τέλος εἷλεν.
<eur. rh. 736> τίς εἶ ποτ' ἀνδρῶν συμμάχων; κατ' εὐφρόνην
<eur. rh. 737> ἀμβλῶπες αὐγαὶ κοὔ σε γιγνώσκω τορῶς.
<eur. rh. 738> ποῦ τιν' ἀνάκτων Τρωικῶν εὕρω;
<eur. rh. 739> ποῦ δῆθ' ̔́Εκτωρ
<eur. rh. 740> τὸν ὑπασπίδιον κοῖτον ἰαύει;
<eur. rh. 741> τίνι σημήνω διόπων στρατιᾶς
<eur. rh. 742> οἷα πεπόνθαμεν, οἷά τις ἡμᾶς
<eur. rh. 743> δράσας ἀφανῆ φροῦδος, φανερὸν
<eur. rh. 744> Θρῃξὶν πένθος τολυπεύσας;
<eur. rh. 745> κακὸν κυρεῖν τι Θρῃκίῳ στρατεύματι
<eur. rh. 746> ἔοικεν, οἷα τοῦδε γιγνώσκω κλύων.
<eur. rh. 747> ἔρρει στρατιά, πέπτωκεν ἄναξ
<eur. rh. 748> δολίῳ πληγῇ.
<eur. rh. 749> ἆ ἆ ἆ ἆ,
<eur. rh. 750> οἵα μ' ὀδύνη τείρει φονίου
<eur. rh. 751> τραύματος εἴσω. πῶς ἂν ὀλοίμην;
<eur. rh. 752> χρῆν γάρ μ' ἀκλεῶς ̔Ρῆσόν τε θανεῖν,
<eur. rh. 753> Τροίᾳ κέλσαντ' ἐπίκουρον;
<eur. rh. 754> τάδ' οὐκ ἐν αἰνιγμοῖσι σημαίνει κακά:
<eur. rh. 755> σαφῶς γὰρ αὐδᾷ συμμάχους ὀλωλότας.
<eur. rh. 756> κακῶς πέπρακται κἀπὶ τοῖς κακοῖσι πρὸς
<eur. rh. 757> αἴσχιστα: καίτοι δὶς τόσον κακὸν τόδε:
<eur. rh. 758> θανεῖν γὰρ εὐκλεῶς μέν, εἰ θανεῖν χρεών,
<eur. rh. 759> λυπρὸν μὲν οἶμαι τῷ θανόντι — πῶς γὰρ οὔ; —
<eur. rh. 760> τοῖς ζῶσι δ' ὄγκος καὶ δόμων εὐδοξία.
<eur. rh. 761> ἡμεῖς δ' ἀβούλως κἀκλεῶς ὀλώλαμεν.
<eur. rh. 762> ἐπεὶ γὰρ ἡμᾶς ηὔνας' ̔Εκτόρεια χείρ,
<eur. rh. 763> ξύνθημα λέξας, ηὕδομεν πεδοστιβεῖ
<eur. rh. 764> κόπῳ δαμέντες, οὐδ' ἐφρουρεῖτο στρατὸς
<eur. rh. 765> φυλακαῖσι νυκτέροισιν, οὐδ' ἐν τάξεσιν
<eur. rh. 766> ἔκειτο τεύχη, πλῆκτρά τ' οὐκ ἐπὶ ζυγοῖς
<eur. rh. 767> ἵππων καθήρμοσθ', ὡς ἄναξ ἐπεύθετο
<eur. rh. 768> κρατοῦντας ὑμᾶς κἀφεδρεύοντας νεῶν
<eur. rh. 769> πρύμναισι: φαύλως δ' ηὕδομεν πεπτωκότες.
<eur. rh. 770> κἀγὼ μελούσῃ καρδίᾳ λήξας ὕπνου
<eur. rh. 771> πώλοισι χόρτον, προσδοκῶν ἑωθινὴν
<eur. rh. 772> ζεύξειν ἐς ἀλκήν, ἀφθόνῳ μετρῶ χερί.
<eur. rh. 773> λεύσσω δὲ φῶτε περιπολοῦνθ' ἡμῶν στρατὸν
<eur. rh. 774> πυκνῆς δι' ὄρφνης: ὡς δ' ἐκινήθην ἐγώ,
<eur. rh. 775> ἐπτηξάτην τε κἀνεχωρείτην πάλιν:
<eur. rh. 776> ἤπυσα δ' αὐτοῖς μὴ πελάζεσθαι στρατῷ,
<eur. rh. 777> κλῶπας δοκήσας συμμάχων πλάθειν τινάς.
<eur. rh. 778> οἳ δ' οὐδέν: οὐ μὴν οὐδ' ἐγὼ τὰ πλείονα.
<eur. rh. 779> ηὗδον δ' ἀπελθὼν αὖθις ἐς κοίτην πάλιν.
<eur. rh. 780> καί μοι καθ' ὕπνον δόξα τις παρίσταται:
<eur. rh. 781> ἵππους γὰρ ἃς ἔθρεψα κἀδιφρηλάτουν
<eur. rh. 782> ̔Ρήσῳ παρεστώς, εἶδον, ὡς ὄναρ δοκῶν,
<eur. rh. 783> λύκους ἐπεμβεβῶτας ἑδραίαν ῥάχιν:
<eur. rh. 784> θείνοντε δ' οὐρᾷ πωλικῆς ῥινοῦ τρίχα
<eur. rh. 785> ἤλαυνον, αἳ δ' ἔρρεγκον ἐξ ἀντηρίδων
<eur. rh. 786> θυμὸν πνέουσαι κἀνεχαίτιζον φόβῳ.
<eur. rh. 787> ἐγὼ δ' ἀμύνων θῆρας ἐξεγείρομαι
<eur. rh. 788> πώλοισιν: ἔννυχος γὰρ ἐξώρμα φόβος.
<eur. rh. 789> κλύω δ' ἐπάρας κρᾶτα μυχθισμὸν νεκρῶν.
<eur. rh. 790> θερμὸς δὲ κρουνὸς δεσπότου πάρα σφαγαῖς
<eur. rh. 791> βάλλει με δυσθνῄσκοντος αἵματος νέου.
<eur. rh. 792> ὀρθὸς δ' ἀνᾴσσω χειρὶ σὺν κενῇ δορός.
<eur. rh. 793> καί μ' ἔγχος αὐγάζοντα καὶ θηρώμενον
<eur. rh. 794> παίει παραστὰς νεῖραν ἐς πλευρὰν ξίφει
<eur. rh. 795> ἀνὴρ ἀκμάζων: φασγάνου γὰρ ᾐσθόμην
<eur. rh. 796> πληγῆς, βαθεῖαν ἄλοκα τραύματος λαβών.
<eur. rh. 797> πίπτω δὲ πρηνής: οἳ δ' ὄχημα πωλικὸν
<eur. rh. 798> λαβόντες ἵππων ἵεσαν φυγῇ πόδα.
<eur. rh. 799> ἆ ἆ.
<eur. rh. 800> ὀδύνη με τείρει, κοὐκέτ' ὀρθοῦμαι τάλας.
<eur. rh. 800> καὶ ξυμφορὰν μὲν οἶδ' ὁρῶν, τρόπῳ δ' ὅτῳ
<eur. rh. 801> τεθνᾶσιν οἱ θανόντες οὐκ ἔχω φράσαι,
<eur. rh. 802> οὐδ' ἐξ ὁποίας χειρός. εἰκάσαι δέ μοι
<eur. rh. 803> πάρεστι λυπρὰ πρὸς φίλων πεπονθέναι.
<eur. rh. 804> ἡνίοχε Θρῃκὸς τοῦ κακῶς πεπραγότος,
<eur. rh. 805> μηδὲν δυσοίζου: πολέμιοι '̓́δρασαν τάδε.
<eur. rh. 806> ̔́Εκτωρ δὲ καὐτὸς συμφορᾶς πεπυσμένος
<eur. rh. 807> χωρεῖ: συναλγεῖ δ', ὡς ἔοικε, σοῖς κακοῖς.
<eur. rh. 808> πῶς, ὦ μέγιστα πήματ' ἐξειργασμένοι,
<eur. rh. 809> μολόντες ὑμᾶς πολεμίων κατάσκοποι
<eur. rh. 810> λήθουσιν αἰσχρῶς, καὶ κατεσφάγη στρατός,
<eur. rh. 811> κοὔτ' εἰσιόντας στρατόπεδ' ἐξαπώσατε
<eur. rh. 812> οὔτ' ἐξιόντας; τῶνδε τίς τείσει δίκην
<eur. rh. 813> πλὴν σοῦ; σὲ γὰρ δὴ φύλακά φημ' εἶναι στρατοῦ.
<eur. rh. 814> φροῦδοι δ' ἄπληκτοι, τῇ Φρυγῶν κακανδρίᾳ
<eur. rh. 815> πόλλ' ἐγγελῶντες τῷ στρατηλάτῃ τ' ἐμοί.
<eur. rh. 816> εὖ νυν τόδ' ἴστε — Ζεὺς ὀμώμοται πατήρ —
<eur. rh. 817> ἤτοι μάραγνά γ' ἢ καρανιστὴς μόρος
<eur. rh. 818> μένει σε δρῶντα τοιάδ', ἢ τὸν ̔́Εκτορα
<eur. rh. 819> τὸ μηδὲν εἶναι καὶ κακὸν νομίζετε.
<eur. rh. 820> ἰὼ ἰώ,
<eur. rh. 821> μετὰ σέ, ναί, μετὰ σέ, ὦ πολίοχον κράτος,
<eur. rh. 822> τότ' ἄρ' ἔμολον, ὅτε σοι
<eur. rh. 824> ἄγγελος ἦλθον ἀμφὶ ναῦς πύρ' αἴθειν:
<eur. rh. 825> ἐπεὶ ἄγρυπνον ὄμμ' ἐν εὐφρόνῃ
<eur. rh. 826> οὔτ' ἐκοίμις' οὔτ' ἔβριξ',
<eur. rh. 827> οὐ τὰς Σιμοεντιάδας πηγάς: μή μοι
<eur. rh. 828> κότον, ὦ ἄνα, θῇς: ἀναίτιος γὰρ
<eur. rh. 829> ἔγωγε πάντων.
<eur. rh. 830> εἰ δὲ χρόνῳ παράκαιρον ἔργον ἢ λόγον
<eur. rh. 831> πύθῃ, κατά με γᾶς
<eur. rh. 832> ζῶντα πόρευσον: οὐ παραιτοῦμαι.
<eur. rh. 833> τί τοῖσδ' ἀπειλεῖς βάρβαρός τε βαρβάρου
<eur. rh. 834> γνώμην ὑφαιρῇ τὴν ἐμήν, πλέκων λόγους;
<eur. rh. 835> σὺ ταῦτ' ἔδρασας: οὐδέν' ἂν δεξαίμεθα
<eur. rh. 836> οὔθ' οἱ θανόντες οὔτ' ἂν οἱ τετρωμένοι
<eur. rh. 837> ἄλλον: μακροῦ γε δεῖ σε καὶ σοφοῦ λόγου,
<eur. rh. 838> ὅτῳ με πείσεις μὴ φίλους κατακτανεῖν,
<eur. rh. 839> ἵππων ἐρασθείς, ὧν ἕκατι συμμάχους
<eur. rh. 840> τοὺς σοὺς φονεύεις, πόλλ' ἐπισκήπτων μολεῖν.
<eur. rh. 841> ἦλθον, τεθνᾶσιν: εὐπρεπέστερον Πάρις
<eur. rh. 842> ξενίαν κατῄσχυν' ἢ σὺ συμμάχους κτανών.
<eur. rh. 843> μὴ γάρ τι λέξῃς ὥς τις ̓Αργείων μολὼν
<eur. rh. 844> διώλες' ἡμᾶς: τίς δ' ὑπερβαλὼν λόχους
<eur. rh. 845> Τρώων ἐφ' ἡμᾶς ἦλθεν, ὥστε καὶ λαθεῖν;
<eur. rh. 846> σὺ πρόσθεν ἡμῶν ἧσο καὶ Φρυγῶν στρατός.
<eur. rh. 847> τίς οὖν τέτρωται, τίς τέθνηκε συμμάχων
<eur. rh. 848> τῶν σῶν, μολόντων ὧν σὺ πολεμίων λέγεις;
<eur. rh. 849> ἡμεῖς δ' ἑκὰς τετρώμεθ', οἳ δὲ μειζόνως
<eur. rh. 850> παθόντες οὐχ ὁρῶσιν ἡλίου φάος.
<eur. rh. 851> ἁπλῶς δ' ̓Αχαιῶν οὐδέν' αἰτιώμεθα.
<eur. rh. 852> τίς δ' ἂν χαμεύνας πολεμίων κατ' εὐφρόνην
<eur. rh. 853> ̔Ρήσου μολὼν ἐξηῦρεν, εἰ μή τις θεῶν
<eur. rh. 854> ἔφραζε τοῖς κτανοῦσιν; οὐδ' ἀφιγμένον
<eur. rh. 855> τὸ πάμπαν ᾖσαν: ἀλλὰ μηχανᾷ τάδε.
<eur. rh. 856> χρόνον μὲν ἤδη συμμάχοισι χρώμεθα
<eur. rh. 857> ὅσονπερ ἐν γῇ τῇδ' ̓Αχαιικὸς λεώς,
<eur. rh. 858> κοὐδὲν πρὸς αὐτῶν οἶδα πλημμελὲς κλύων:
<eur. rh. 859> ἐν σοὶ δ' ἂν ἀρχοίμεσθα. μή μ' ἔρως ἕλοι
<eur. rh. 860> τοιοῦτος ἵππων ὥστ' ἀποκτείνειν φίλους.
<eur. rh. 861> καὶ ταῦτ' ̓Οδυσσεύς: τίς γὰρ ἄλλος ἄν ποτε
<eur. rh. 862> ἔδρασεν ἢ 'βούλευσεν ̓Αργείων ἀνήρ;
<eur. rh. 863> δέδοικα δ' αὐτὸν καί τί μου θράσσει φρένας,
<eur. rh. 864> μὴ καὶ Δόλωνα συντυχὼν κατακτάνῃ:
<eur. rh. 865> χρόνον γὰρ ἤδη φροῦδος ὢν οὐ φαίνεται.
<eur. rh. 866> οὐκ οἶδα τοὺς σοὺς οὓς λέγεις ̓Οδυσσέας:
<eur. rh. 867> ἡμεῖς δ' ὑπ' ἐχθρῶν οὐδενὸς πεπλήγμεθα.
<eur. rh. 868> σὺ δ' οὖν νόμιζε ταῦτ', ἐπείπερ σοι δοκεῖ.
<eur. rh. 869> ὦ γαῖα πατρίς, πῶς ἂν ἐνθάνοιμί σοι;
<eur. rh. 870> μὴ θνῇσχ': ἅλις γὰρ τῶν τεθνηκότων ὄχλος.
<eur. rh. 871> ποῖ δὴ τράπωμαι δεσποτῶν μονούμενος;
<eur. rh. 872> οἶκός σε κεύθων οὑμὸς ἐξιάσεται.
<eur. rh. 873> καὶ πῶς με κηδεύσουσιν αὐθεντῶν χέρες;
<eur. rh. 874> ὅδ' αὖ τὸν αὐτὸν μῦθον οὐ λήξει λέγων.
<eur. rh. 875> ὄλοιθ' ὁ δράσας. οὐ γὰρ ἐς σὲ τείνεται
<eur. rh. 876> γλῶσς', ὡς σὺ κομπεῖς: ἡ Δίκη δ' ἐπίσταται.
<eur. rh. 877> λάζυσθ': ἄγοντες δ' αὐτὸν ἐς δόμους ἐμούς,
<eur. rh. 878> οὕτως ὅπως ἂν μὴ 'γκαλῇ πορσύνετε:
<eur. rh. 879> ὑμᾶς δ' ἰόντας τοῖσιν ἐν τείχει χρεὼν
<eur. rh. 880> Πριάμῳ τε καὶ γέρουσι σημῆναι νεκροὺς
<eur. rh. 881> θάπτειν κελεύθου λεωφόρου πρὸς ἐκτροπάς.
<eur. rh. 882> τί ποτ' εὐτυχίας ἐκ τῆς μεγάλης
<eur. rh. 883> Τροίαν ἀνάγει πάλιν ἐς πένθη
<eur. rh. 884> δαίμων ἄλλος, τί φυτεύων;
<eur. rh. 885> ἔα ἔα. ὦ ὦ.
<eur. rh. 886> τίς ὑπὲρ κεφαλῆς θεός, ὦ βασιλεῦ,
<eur. rh. 887> τὸν νεόκμητον νεκρὸν ἐν χειροῖν
<eur. rh. 888> φοράδην πέμπει;
<eur. rh. 889> ταρβῶ, λεύσσων τόδε, πῆμα.
<eur. rh. 890> ὁρᾶν πάρεστι, Τρῶες: ἡ γὰρ ἐν σοφοῖς
<eur. rh. 891> τιμὰς ἔχουσα Μοῦσα συγγόνων μία
<eur. rh. 892> πάρειμι, παῖδα τόνδ' ὁρῶς' οἰκτρῶς φίλον
<eur. rh. 893> θανόνθ' ὑπ' ἐχθρῶν: ὅν ποθ' ὁ κτείνας χρόνῳ
<eur. rh. 894> δόλιος ̓Οδυσσεὺς ἀξίαν τείσει δίκην.
<eur. rh. 895> ἰαλέμῳ αὐθιγενεῖ,
<eur. rh. 896> τέκνον, ς' ὀλοφύρομαι, ὦ
<eur. rh. 897> ματρὸς ἄλγος, οἵαν
<eur. rh. 898> ἔκελσας ὁδὸν ποτὶ Τροίαν:
<eur. rh. 899> ἦ δυσδαίμονα καὶ μελέαν,
<eur. rh. 900> ἀπομεμφομένας ἐμοῦ πορευθείς,
<eur. rh. 901> ἀπὸ δ' ἀντομένου πατρὸς βιαίως.
<eur. rh. 902> ὤμοι ἐγὼ σέθεν, ὦ φιλία
<eur. rh. 903> φιλία κεφαλά, τέκνον, ὤμοι.
<eur. rh. 904> ὅσον προσήκει μὴ γένους κοινωνίαν
<eur. rh. 905> ἔχοντι λύπῃ τὸν σὸν οἰκτίρω γόνον.
<eur. rh. 906> ὄλοιτο μὲν Οἰνεί̈δας,
<eur. rh. 907> ὄλοιτο δὲ Λαρτιάδας,
<eur. rh. 908> ὅς μ' ἄπαιδα γέννας
<eur. rh. 909> ἔθηκεν ἀριστοτόκοιο:
<eur. rh. 910> ἅ θ' ̔́Ελλανα λιποῦσα δόμον
<eur. rh. 911> Φρυγίων λεχέων ἔπλευσε πλαθεῖς'
<eur. rh. 912> † ὑπ' ̓Ιλίῳ † ὤλεσε μὲν ς' ἕκατι Τροίας,
<eur. rh. 913> φίλτατε, μυριάδας τε πόλεις
<eur. rh. 914> ἀνδρῶν ἀγαθῶν ἐκένωσεν.
<eur. rh. 915> ἦ πολλὰ μὲν ζῶν, πολλὰ δ' εἰς ̔́Αιδου μολών,
<eur. rh. 916> Φιλάμμονος παῖ, τῆς ἐμῆς ἥψω φρενός:
<eur. rh. 917> ὕβρις γάρ, ἥ ς' ἔσφηλε, καὶ Μουσῶν ἔρις
<eur. rh. 918> τεκεῖν μ' ἔθηκε τόνδε δύστηνον γόνον.
<eur. rh. 919> περῶσα γὰρ δὴ ποταμίους διὰ ῥοὰς
<eur. rh. 920> λέκτροις ἐπλάθην Στρυμόνος φυταλμίοις,
<eur. rh. 921> ὅτ' ἤλθομεν γῆς χρυσόβωλον ἐς λέπας
<eur. rh. 922> Πάγγαιον ὀργάνοισιν ἐξησκημέναι
<eur. rh. 923> Μοῦσαι μεγίστην εἰς ἔριν μελῳδίας
<eur. rh. 924> κείνῳ σοφιστῇ Θρῃκί, κἀκτυφλώσαμεν
<eur. rh. 925> Θάμυριν, ὃς ἡμῶν πόλλ' ἐδέννασεν τέχνην.
<eur. rh. 926> κἀπεὶ σὲ τίκτω, συγγόνους αἰδουμένη
<eur. rh. 927> καὶ παρθενείαν, ἧκ' ἐς εὐύδρου πατρὸς
<eur. rh. 928> δίνας: τρέφειν δέ ς' οὐ βρότειον ἐς χέρα
<eur. rh. 929> Στρυμὼν δίδωσιν, ἀλλὰ πηγαίαις κόραις.
<eur. rh. 930> ἔνθ' ἐκτραφεὶς κάλλιστα Παρθένων ὕπο,
<eur. rh. 931> Θρῄκης ἀνάσσων πρῶτος ἦσθ' ἀνδρῶν, τέκνον.
<eur. rh. 932> καί ς' ἀμφὶ γῆν μὲν πατρίαν φιλαιμάτους
<eur. rh. 933> ἀλκὰς κορύσσοντ' οὐκ ἐδείμαινον θανεῖν:
<eur. rh. 934> Τροίας δ' ἀπηύδων ἄστυ μὴ κέλσαι ποτε,
<eur. rh. 935> εἰδυῖα τὸν σὸν πότμον: ἀλλά ς' ̔́Εκτορος
<eur. rh. 936> πρεσβεύμαθ' αἵ τε μυρίαι γερουσίαι
<eur. rh. 937> ἔπεισαν ἐλθεῖν κἀπικουρῆσαι φίλοις.
<eur. rh. 938> καὶ τοῦδ', ̓Αθάνα, παντὸς αἰτία μόρου,
<eur. rh. 939> — οὐδὲν δ' ̓Οδυσσεὺς οὐδ' ὁ Τυδέως τόκος
<eur. rh. 940> ἔδρασε δράσας — μὴ δόκει λεληθέναι.
<eur. rh. 941> καίτοι πόλιν σὴν σύγγονοι πρεσβεύομεν
<eur. rh. 942> Μοῦσαι μάλιστα κἀπιχρώμεθα χθονί,
<eur. rh. 943> μυστηρίων τε τῶν ἀπορρήτων φανὰς
<eur. rh. 944> ἔδειξεν ̓Ορφεύς, αὐτανέψιος νεκροῦ
<eur. rh. 945> τοῦδ' ὃν κατακτείνεις σύ: Μουσαῖόν τε, σὸν
<eur. rh. 946> σεμνὸν πολίτην κἀπὶ πλεῖστον ἄνδρ' ἕνα
<eur. rh. 947> ἐλθόντα, Φοῖβος σύγγονοί τ' ἠσκήσαμεν.
<eur. rh. 948> καὶ τῶνδε μισθὸν παῖδ' ἔχους' ἐν ἀγκάλαις
<eur. rh. 949> θρηνῶ: σοφιστὴν δ' ἄλλον οὐκ ἐπάξομαι.
<eur. rh. 950> μάτην ἄρ' ἡμᾶς Θρῄκιος τροχηλάτης
<eur. rh. 951> ἐδέννας', ̔́Εκτορ, τῷδε βουλεῦσαι φόνον.
<eur. rh. 952> ᾔδη τάδ': οὐδὲν μάντεων ἔδει φράσαι
<eur. rh. 953> ̓Οδυσσέως τέχναισι τόνδ' ὀλωλότα.
<eur. rh. 954> ἐγὼ δὲ γῆς ἔφεδρον ̔Ελλήνων στρατὸν
<eur. rh. 955> λεύσσων, τί μὴν ἔμελλον οὐ πέμψειν φίλοις
<eur. rh. 956> κήρυκας, ἐλθεῖν κἀπικουρῆσαι χθονί;
<eur. rh. 957> ἔπεμψ': ὀφείλων δ' ἦλθε συμπονεῖν ἐμοί.
<eur. rh. 958> οὐ μὴν θανόντι γ' οὐδαμῶς συνήδομαι.
<eur. rh. 959> καὶ νῦν ἕτοιμος τῷδε καὶ τεῦξαι τάφον
<eur. rh. 960> καὶ ξυμπυρῶσαι μυρίων πέπλων χλιδήν:
<eur. rh. 961> φίλος γὰρ ἐλθὼν δυστυχῶς ἀπέρχεται.
<eur. rh. 962> οὐκ εἶσι γαίας ἐς μελάγχιμον πέδον:
<eur. rh. 963> τοσόνδε Νύμφην τὴν ἔνερθ' αἰτήσομαι,
<eur. rh. 964> τῆς καρποποιοῦ παῖδα Δήμητρος θεᾶς,
<eur. rh. 965> ψυχὴν ἀνεῖναι τοῦδ': ὀφειλέτις δέ μοι
<eur. rh. 966> τοὺς ̓Ορφέως τιμῶσα φαίνεσθαι φίλους.
<eur. rh. 967> κἀμοὶ μὲν ὡς θανών τε κοὐ λεύσσων φάος
<eur. rh. 968> ἔσται τὸ λοιπόν: οὐ γὰρ ἐς ταὐτόν ποτε
<eur. rh. 969> οὔτ' εἶσιν οὔτε μητρὸς ὄψεται δέμας:
<eur. rh. 970> κρυπτὸς δ' ἐν ἄντροις τῆς ὑπαργύρου χθονὸς
<eur. rh. 971> ἀνθρωποδαίμων κείσεται βλέπων φάος,
<eur. rh. 972> Βάκχου προφήτης ὥστε Παγγαίου πέτραν
<eur. rh. 973> ᾤκησε, σεμνὸς τοῖσιν εἰδόσιν θεός.
<eur. rh. 974> ῥᾷον δὲ πένθος τῆς θαλασσίας θεοῦ
<eur. rh. 975> οἴσω: θανεῖν γὰρ καὶ τὸν ἐκ κείνης χρεών.
<eur. rh. 976> θρήνοις δ' ἀδελφαὶ πρῶτα μὲν σὲ ὑμνήσομεν,
<eur. rh. 977> ἔπειτ' ̓Αχιλλέα Θέτιδος ἐν πένθει ποτέ.
<eur. rh. 978> οὐ ῥύσεταί νιν Παλλάς, ἥ ς' ἀπέκτανεν:
<eur. rh. 979> τοῖον φαρέτρα Λοξίου σῴζει βέλος.
<eur. rh. 980> ὦ παιδοποιοὶ συμφοραί, πόνοι βροτῶν:
<eur. rh. 981> ὡς ὅστις ὑμᾶς μὴ κακῶς λογίζεται,
<eur. rh. 982> ἄπαις διοίσει κοὐ τεκὼν θάψει τέκνα.
<eur. rh. 983> οὗτος μὲν ἤδη μητρὶ κηδεύειν μέλει:
<eur. rh. 984> σὺ δ' εἴ τι πράσσειν τῶν προκειμένων θέλεις,
<eur. rh. 985> ̔́Εκτορ, πάρεστι: φῶς γὰρ ἡμέρας τόδε.
<eur. rh. 986> χωρεῖτε, συμμάχους δ' ὁπλίζεσθαι τάχος
<eur. rh. 987> ἄνωχθε πληροῦν τ' αὐχένας ξυνωρίδων.
<eur. rh. 988> πανοὺς δ' ἔχοντας χρὴ μένειν Τυρσηνικῆς
<eur. rh. 989> σάλπιγγος αὐδήν: ὡς ὑπερβαλὼν στρατὸν
<eur. rh. 990> τείχη τ' ̓Αχαιῶν ναυσὶν αἶθον ἐμβαλεῖν
<eur. rh. 991> πέποιθα Τρωσί θ' ἡμέραν ἐλευθέραν
<eur. rh. 992> ἀκτῖνα τὴν στείχουσαν ἡλίου φέρειν.
<eur. rh. 993> πείθου βασιλεῖ: στείχωμεν ὅπλοις
<eur. rh. 994> κοσμησάμενοι καὶ ξυμμαχίᾳ
<eur. rh. 995> τάδε φράζωμεν: τάχα δ' ἂν νίκην
<eur. rh. 996> δοίη δαίμων ὁ μεθ' ἡμῶν.
