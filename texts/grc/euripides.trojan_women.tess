<eur. tro. 1> ̔́Ηκω λιπὼν Αἴγαιον ἁλμυρὸν βάθος
<eur. tro. 2> πόντου Ποσειδῶν, ἔνθα Νηρῄδων χοροὶ
<eur. tro. 3> κάλλιστον ἴχνος ἐξελίσσουσιν ποδός.
<eur. tro. 4> ἐξ οὗ γὰρ ἀμφὶ τήνδε Τρωικὴν χθόνα
<eur. tro. 5> Φοῖβός τε κἀγὼ λαί̈νους πύργους πέριξ
<eur. tro. 6> ὀρθοῖσιν ἔθεμεν κανόσιν, οὔποτ' ἐκ φρενῶν
<eur. tro. 7> εὔνοι' ἀπέστη τῶν ἐμῶν Φρυγῶν πόλει:
<eur. tro. 8> ἣ νῦν καπνοῦται καὶ πρὸς ̓Αργείου δορὸς
<eur. tro. 9> ὄλωλε πορθηθεῖς': ὁ γὰρ Παρνάσιος
<eur. tro. 10> Φωκεὺς ̓Επειός, μηχαναῖσι Παλλάδος
<eur. tro. 11> ἐγκύμον' ἵππον τευχέων ξυναρμόσας,
<eur. tro. 12> πύργων ἔπεμψεν ἐντὸς ὀλέθριον βρέτας:
<eur. tro. 13> ὅθεν πρὸς ἀνδρῶν ὑστέρων κεκλήσεται
<eur. tro. 14> Δούρειος ̔́Ιππος, κρυπτὸν ἀμπισχὼν δόρυ.
<eur. tro. 15> ἔρημα δ' ἄλση καὶ θεῶν ἀνάκτορα
<eur. tro. 16> φόνῳ καταρρεῖ: πρὸς δὲ κρηπίδων βάθροις
<eur. tro. 17> πέπτωκε Πρίαμος Ζηνὸς ἑρκείου θανών.
<eur. tro. 18> πολὺς δὲ χρυσὸς Φρύγιά τε σκυλεύματα
<eur. tro. 19> πρὸς ναῦς ̓Αχαιῶν πέμπεται: μένουσι δὲ
<eur. tro. 20> πρύμνηθεν οὖρον, ὡς δεκασπόρῳ χρόνῳ
<eur. tro. 21> ἀλόχους τε καὶ τέκν' εἰσίδωσιν ἄσμενοι,
<eur. tro. 22> οἳ τήνδ' ἐπεστράτευσαν ̔́Ελληνες πόλιν.
<eur. tro. 23> ἐγὼ δέ — νικῶμαι γὰρ ̓Αργείας θεοῦ
<eur. tro. 24> ̔́Ηρας ̓Αθάνας θ', αἳ συνεξεῖλον Φρύγας —
<eur. tro. 25> λείπω τὸ κλεινὸν ̓́Ιλιον βωμούς τ' ἐμούς:
<eur. tro. 26> ἐρημία γὰρ πόλιν ὅταν λάβῃ κακή,
<eur. tro. 27> νοσεῖ τὰ τῶν θεῶν οὐδὲ τιμᾶσθαι θέλει.
<eur. tro. 28> πολλοῖς δὲ κωκυτοῖσιν αἰχμαλωτίδων
<eur. tro. 29> βοᾷ Σκάμανδρος δεσπότας κληρουμένων.
<eur. tro. 30> καὶ τὰς μὲν ̓Αρκάς, τὰς δὲ Θεσσαλὸς λεὼς
<eur. tro. 31> εἴληχ' ̓Αθηναίων τε Θησεῖδαι πρόμοι.
<eur. tro. 32> ὅσαι δ' ἄκληροι Τρῳάδων, ὑπὸ στέγαις
<eur. tro. 33> ταῖσδ' εἰσί, τοῖς πρώτοισιν ἐξῃρημέναι
<eur. tro. 34> στρατοῦ, σὺν αὐταῖς δ' ἡ Λάκαινα Τυνδαρὶς
<eur. tro. 35> ̔Ελένη, νομισθεῖς' αἰχμάλωτος ἐνδίκως.
<eur. tro. 36> τὴν δ' ἀθλίαν τήνδ' εἴ τις εἰσορᾶν θέλει,
<eur. tro. 37> πάρεστιν, ̔Εκάβην κειμένην πυλῶν πάρος,
<eur. tro. 38> δάκρυα χέουσαν πολλὰ καὶ πολλῶν ὕπερ:
<eur. tro. 39> ᾗ παῖς μὲν ἀμφὶ μνῆμ' ̓Αχιλλείου τάφου
<eur. tro. 40> λάθρα τέθνηκε τλημόνως Πολυξένη:
<eur. tro. 41> φροῦδος δὲ Πρίαμος καὶ τέκν': ἣν δὲ παρθένον
<eur. tro. 42> μεθῆκ' ̓Απόλλων δρομάδα Κασάνδραν ἄναξ,
<eur. tro. 43> τὸ τοῦ θεοῦ τε παραλιπὼν τό τ' εὐσεβὲς
<eur. tro. 44> γαμεῖ βιαίως σκότιον ̓Αγαμέμνων λέχος.
<eur. tro. 45> ἀλλ', ὦ ποτ' εὐτυχοῦσα, χαῖρέ μοι, πόλις
<eur. tro. 46> ξεστόν τε πύργωμ': εἴ σε μὴ διώλεσεν
<eur. tro. 47> Παλλὰς Διὸς παῖς, ἦσθ' ἂν ἐν βάθροις ἔτι.
<eur. tro. 48> ἔξεστι τὸν γένει μὲν ἄγχιστον πατρὸς
<eur. tro. 49> μέγαν τε δαίμον' ἐν θεοῖς τε τίμιον,
<eur. tro. 50> λύσασαν ἔχθραν τὴν πάρος, προσεννέπειν;
<eur. tro. 51> ἔξεστιν: αἱ γὰρ συγγενεῖς ὁμιλίαι,
<eur. tro. 52> ἄνασς' ̓Αθάνα, φίλτρον οὐ σμικρὸν φρενῶν.
<eur. tro. 53> ἐπῄνες' ὀργὰς ἠπίους: φέρω δὲ σοὶ
<eur. tro. 54> κοινοὺς ἐμαυτῇ τ' ἐς μέσον λόγους, ἄναξ.
<eur. tro. 55> μῶν ἐκ θεῶν του καινὸν ἀγγελεῖς ἔπος,
<eur. tro. 56> ἢ Ζηνὸς ἢ καὶ δαιμόνων τινὸς πάρα;
<eur. tro. 57> οὔκ, ἀλλὰ Τροίας οὕνεκ', ἔνθα βαίνομεν,
<eur. tro. 58> πρὸς σὴν ἀφῖγμαι δύναμιν, ὡς κοινὴν λάβω.
<eur. tro. 59> ἦ πού νιν, ἔχθραν τὴν πρὶν ἐκβαλοῦσα, νῦν
<eur. tro. 60> ἐς οἶκτον ἦλθες πυρὶ κατῃθαλωμένης;
<eur. tro. 61> ἐκεῖσε πρῶτ' ἄνελθε: κοινώσῃ λόγους
<eur. tro. 62> καὶ συνθελήσεις ἃν ἐγὼ πρᾶξαι θέλω;
<eur. tro. 63> μάλιστ': ἀτὰρ δὴ καὶ τὸ σὸν θέλω μαθεῖν:
<eur. tro. 64> πότερον ̓Αχαιῶν ἦλθες οὕνεκ' ἢ Φρυγῶν;
<eur. tro. 65> τοὺς μὲν πρὶν ἐχθροὺς Τρῶας εὐφρᾶναι θέλω,
<eur. tro. 66> στρατῷ δ' ̓Αχαιῶν νόστον ἐμβαλεῖν πικρόν.
<eur. tro. 67> τί δ' ὧδε πηδᾷς ἄλλοτ' εἰς ἄλλους τρόπους
<eur. tro. 68> μισεῖς τε λίαν καὶ φιλεῖς ὃν ἂν τύχῃς;
<eur. tro. 69> οὐκ οἶσθ' ὑβρισθεῖσάν με καὶ ναοὺς ἐμούς;
<eur. tro. 70> οἶδ', ἡνίκ' Αἴας εἷλκε Κασάνδραν βίᾳ.
<eur. tro. 71> κοὐδέν γ' ̓Αχαιῶν ἔπαθεν οὐδ' ἤκους' ὕπο.
<eur. tro. 72> καὶ μὴν ἔπερσάν γ' ̓́Ιλιον τῷ σῷ σθένει.
<eur. tro. 73> τοιγάρ σφε σὺν σοὶ βούλομαι δρᾶσαι κακῶς.
<eur. tro. 74> ἕτοιμ' ἃ βούλῃ τἀπ' ἐμοῦ. δράσεις δὲ τί;
<eur. tro. 75> δύσνοστον αὐτοῖς νόστον ἐμβαλεῖν θέλω.
<eur. tro. 76> ἐν γῇ μενόντων ἢ καθ' ἁλμυρὰν ἅλα;
<eur. tro. 77> ὅταν πρὸς οἴκους ναυστολῶς' ἀπ' ̓Ιλίου.
<eur. tro. 78> καὶ Ζεὺς μὲν ὄμβρον καὶ χάλαζαν ἄσπετον
<eur. tro. 79> πέμψει, δνοφώδη τ' αἰθέρος φυσήματα:
<eur. tro. 80> ἐμοὶ δὲ δώσειν φησὶ πῦρ κεραύνιον,
<eur. tro. 81> βάλλειν ̓Αχαιοὺς ναῦς τε πιμπράναι πυρί.
<eur. tro. 82> σὺ δ' αὖ, τὸ σόν, παράσχες Αἴγαιον πόρον
<eur. tro. 83> τρικυμίαις βρέμοντα καὶ δίναις ἁλός,
<eur. tro. 84> πλῆσον δὲ νεκρῶν κοῖλον Εὐβοίας μυχόν,
<eur. tro. 85> ὡς ἂν τὸ λοιπὸν τἄμ' ἀνάκτορ' εὐσεβεῖν
<eur. tro. 86> εἰδῶς' ̓Αχαιοί, θεούς τε τοὺς ἄλλους σέβειν.
<eur. tro. 87> ἔσται τάδ': ἡ χάρις γὰρ οὐ μακρῶν λόγων
<eur. tro. 88> δεῖται: ταράξω πέλαγος Αἰγαίας ἁλός.
<eur. tro. 89> ἀκταὶ δὲ Μυκόνου Δήλιοί τε χοιράδες
<eur. tro. 90> Σκῦρός τε Λῆμνός θ' αἱ Καφήρειοί τ' ἄκραι
<eur. tro. 91> πολλῶν θανόντων σώμαθ' ἕξουσιν νεκρῶν.
<eur. tro. 92> ἀλλ' ἕρπ' ̓́Ολυμπον καὶ κεραυνίους βολὰς
<eur. tro. 93> λαβοῦσα πατρὸς ἐκ χερῶν καραδόκει,
<eur. tro. 94> ὅταν στράτευμ' ̓Αργεῖον ἐξιῇ κάλως.
<eur. tro. 95> μῶρος δὲ θνητῶν ὅστις ἐκπορθεῖ πόλεις,
<eur. tro. 96> ναούς τε τύμβους θ', ἱερὰ τῶν κεκμηκότων,
<eur. tro. 97> ἐρημίᾳ δοὺς αὐτὸς ὤλεθ' ὕστερον.
<eur. tro. 98> ἄνα, δύσδαιμον, πεδόθεν κεφαλή:
<eur. tro. 99> ἐπάειρε δέρην: οὐκέτι Τροία
<eur. tro. 100> τάδε καὶ βασιλῆς ἐσμεν Τροίας.
<eur. tro. 101> μεταβαλλομένου δαίμονος ἀνέχου.
<eur. tro. 102> πλεῖ κατὰ πορθμόν, πλεῖ κατὰ δαίμονα,
<eur. tro. 103> μηδὲ προσίστω πρῷραν βιότου
<eur. tro. 104> πρὸς κῦμα πλέουσα τύχαισιν.
<eur. tro. 105> αἰαῖ αἰαῖ.
<eur. tro. 106> τί γὰρ οὐ πάρα μοι μελέᾳ στενάχειν,
<eur. tro. 107> ᾗ πατρὶς ἔρρει καὶ τέκνα καὶ πόσις;
<eur. tro. 108> ὦ πολὺς ὄγκος συστελλόμενος
<eur. tro. 109> προγόνων, ὡς οὐδὲν ἄρ' ἦσθα.
<eur. tro. 110> τί με χρὴ σιγᾶν; τί δὲ μὴ σιγᾶν;
<eur. tro. 111> τί δὲ θρηνῆσαι;
<eur. tro. 112> δύστηνος ἐγὼ τῆς βαρυδαίμονος
<eur. tro. 113> ἄρθρων κλίσεως, ὡς διάκειμαι,
<eur. tro. 114> νῶτ' ἐν στερροῖς λέκτροισι ταθεῖς'.
<eur. tro. 115> οἴμοι κεφαλῆς, οἴμοι κροτάφων
<eur. tro. 116> πλευρῶν θ', ὥς μοι πόθος εἱλίξαι
<eur. tro. 117> καὶ διαδοῦναι νῶτον ἄκανθάν τ'
<eur. tro. 118> εἰς ἀμφοτέρους τοίχους, μελέων
<eur. tro. 119> ἐπὶ τοὺς αἰεὶ δακρύων ἐλέγους.
<eur. tro. 120> μοῦσα δὲ χαὕτη τοῖς δυστήνοις
<eur. tro. 121> ἄτας κελαδεῖν ἀχορεύτους.
<eur. tro. 122> πρῷραι ναῶν, ὠκείαις
<eur. tro. 123> ̓́Ιλιον ἱερὰν αἳ κώπαις
<eur. tro. 124> δι' ἅλα πορφυροειδέα καὶ
<eur. tro. 125> λιμένας ̔Ελλάδος εὐόρμους
<eur. tro. 126> αὐλῶν παιᾶνι στυγνῷ
<eur. tro. 127> συρίγγων τ' εὐφθόγγων φωνᾷ
<eur. tro. 128> βαίνουσαι πλεκτὰν Αἰγύπτου
<eur. tro. 129> παιδείαν ἐξηρτήσασθ',
<eur. tro. 130> αἰαῖ, Τροίας ἐν κόλποις
<eur. tro. 131> τὰν Μενελάου μετανισόμεναι
<eur. tro. 132> στυγνὰν ἄλοχον, Κάστορι λώβαν
<eur. tro. 133> τῷ τ' Εὐρώτᾳ δυσκλείαν,
<eur. tro. 134> ἃ σφάζει μὲν
<eur. tro. 135> τὸν πεντήκοντ' ἀροτῆρα τέκνων
<eur. tro. 136> Πρίαμον, ἐμέ τε μελέαν ̔Εκάβαν
<eur. tro. 137> ἐς τάνδ' ἐξώκειλ' ἄταν.
<eur. tro. 138> ὤμοι, θάκους οἵους θάσσω,
<eur. tro. 139> σκηναῖς ἐφέδρους ̓Αγαμεμνονίαις.
<eur. tro. 140> δούλα δ' ἄγομαι
<eur. tro. 141> γραῦς ἐξ οἴκων πενθήρη
<eur. tro. 142> κρᾶτ' ἐκπορθηθεῖς' οἰκτρῶς.
<eur. tro. 143> ἀλλ' ὦ τῶν χαλκεγχέων Τρώων
<eur. tro. 144> ἄλοχοι μέλεαι,
<eur. tro. 145> καὶ κοῦραι κοῦραι δύσνυμφοι,
<eur. tro. 145> τύφεται ̓́Ιλιον, αἰάζωμεν.
<eur. tro. 146> μάτηρ δ' ὡσεί τις πτανοῖς
<eur. tro. 147> ὄρνισιν, ὅπως ἐξάρξω 'γὼ
<eur. tro. 148> κλαγγάν, μολπάν, οὐ τὰν αὐτὰν
<eur. tro. 149> οἵαν ποτὲ δὴ
<eur. tro. 150> σκήπτρῳ Πριάμου διερειδομένα
<eur. tro. 151> ποδὸς ἀρχεχόρου πληγαῖς Φρυγίους
<eur. tro. 152> εὐκόμποις ἐξῆρχον θεούς.
<eur. tro. 153> ̔Εκάβη, τί θροεῖς; τί δὲ θωύ̈σσεις;
<eur. tro. 154> ποῖ λόγος ἥκει; διὰ γὰρ μελάθρων
<eur. tro. 155> ἄιον οἴκτους οὓς οἰκτίζῃ.
<eur. tro. 156> διὰ δὲ στέρνων φόβος ἄισσεν
<eur. tro. 157> Τρῳάσιν, αἳ τῶνδ' οἴκων εἴσω
<eur. tro. 158> δουλείαν αἰάζουσιν.
<eur. tro. 159> ὦ τέκν', ̓Αργείων πρὸς ναῦς ἤδη
<eur. tro. 160> κινεῖται κωπήρης χείρ;
<eur. tro. 161> οἲ ἐγώ, τί θέλους', ἦ πού μ' ἤδη
<eur. tro. 162> ναυσθλώσουσιν πατρίας ἐκ γᾶς;
<eur. tro. 163> οὐκ οἶδ', εἰκάζω δ' ἄταν.
<eur. tro. 164> ἰὼ ἰώ.
<eur. tro. 165> μέλεαι μόχθων ἐπακουσόμεναι
<eur. tro. 166> Τρῳάδες, ἔξω † κομίζεσθ' † οἴκων:
<eur. tro. 167> στέλλους' ̓Αργεῖοι νόστον.
<eur. tro. 168> αἶ, αἶ.
<eur. tro. 169> μή νύν μοι τὰν
<eur. tro. 170> ἐκβακχεύουσαν Κασάνδραν,
<eur. tro. 172> αἰσχύναν ̓Αργείοισιν,
<eur. tro. 171> πέμψητ' ἔξω,
<eur. tro. 173> μαινάδ', ἐπ' ἄλγει δ' ἀλγυνθῶ.
<eur. tro. 173b> ἰώ.
<eur. tro. 174> Τροία Τροία δύσταν', ἔρρεις,
<eur. tro. 174b> δύστανοι δ' οἵ ς' ἐκλείποντες
<eur. tro. 175> καὶ ζῶντες καὶ δμαθέντες.
<eur. tro. 176> οἴμοι. τρομερὰ σκηνὰς ἔλιπον
<eur. tro. 177> τάσδ' ̓Αγαμέμνονος ἐπακουσομένα,
<eur. tro. 178> βασίλεια, σέθεν: μή με κτείνειν
<eur. tro. 179> δόξ' ̓Αργείων κεῖται μελέαν;
<eur. tro. 180> ἢ κατὰ πρύμνας ἤδη ναῦται
<eur. tro. 181> στέλλονται κινεῖν κώπας;
<eur. tro. 182> ὦ τέκνον, ὀρθρεύου σὰν ψυχάν.
<eur. tro. 183> ἐκπληχθεῖς' ἦλθον φρίκᾳ.
<eur. tro. 184> ἤδη τις ἔβα Δαναῶν κῆρυξ;
<eur. tro. 185> τῷ πρόσκειμαι δούλα τλάμων;
<eur. tro. 186> ἐγγύς που κεῖσαι κλήρου.
<eur. tro. 187> ἰὼ ἰώ.
<eur. tro. 188> τίς μ' ̓Αργείων ἢ Φθιωτᾶν
<eur. tro. 189> ἢ νησαίαν μ' ἄξει χώραν
<eur. tro. 190> δύστανον πόρσω Τροίας;
<eur. tro. 190> φεῦ φεῦ.
<eur. tro. 190b> τῷ δ' ἁ τλάμων
<eur. tro. 191> ποῦ πᾷ γαίας δουλεύσω γραῦς,
<eur. tro. 192> ὡς κηφήν, ἁ δειλαία,
<eur. tro. 192b> νεκροῦ μορφά,
<eur. tro. 193> νεκύων ἀμενηνὸν ἄγαλμα,
<eur. tro. 194> αἰαῖ
<eur. tro. 194b> τὰν παρὰ προθύροις φυλακὰν κατέχους'
<eur. tro. 195> ἢ παίδων θρέπτειρ', ἃ Τροίας
<eur. tro. 196> ἀρχαγοὺς εἶχον τιμάς;
<eur. tro. 197> αἰαῖ αἰαῖ, ποίοις δ' οἴκτοις
<eur. tro. 198> τὰν σὰν λύμαν ἐξαιάζεις;
<eur. tro. 199> οὐκ ̓Ιδαίοις ἱστοῖς κερκίδα
<eur. tro. 200> δινεύους' ἐξαλλάξω.
<eur. tro. 201> νέατον τεκέων σώματα λεύσσω,
<eur. tro. 202> νέατον
<eur. tro. 203> μόχθους ἕξω κρείσσους,
<eur. tro. 204> ἢ λέκτροις πλαθεῖς' ̔Ελλάνων
<eur. tro. 205> （ἔρροι νὺξ αὕτα καὶ δαίμων.）
<eur. tro. 205> ἢ Πειρήνας ὑδρευσομένα
<eur. tro. 206> πρόσπολος οἰκτρὰ σεμνῶν ὑδάτων.
<eur. tro. 207> τὰν κλεινὰν εἴθ' ἔλθοιμεν
<eur. tro. 208> Θησέως εὐδαίμονα χώραν.
<eur. tro. 210> μὴ γὰρ δὴ δίναν γ' Εὐρώτα,
<eur. tro. 211> τὰν ἐχθίσταν θεράπναν ̔Ελένας,
<eur. tro. 212> ἔνθ' ἀντάσω Μενέλᾳ δούλα,
<eur. tro. 213> τῷ τᾶς Τροίας πορθητᾷ.
<eur. tro. 214> τὰν Πηνειοῦ σεμνὰν χώραν,
<eur. tro. 215> κρηπῖδ' Οὐλύμπου καλλίσταν,
<eur. tro. 216> ὄλβῳ βρίθειν φάμαν ἤκους'
<eur. tro. 217> εὐθαλεῖ τ' εὐκαρπείᾳ:
<eur. tro. 218> τάδε δεύτερά μοι μετὰ τὰν ἱερὰν
<eur. tro. 219> Θησέως ζαθέαν ἐλθεῖν χώραν.
<eur. tro. 220> καὶ τὰν Αἰτναίαν ̔Ηφαίστου
<eur. tro. 221> Φοινίκας ἀντήρη χώραν,
<eur. tro. 222> Σικελῶν ὀρέων ματέρ', ἀκούω
<eur. tro. 223> καρύσσεσθαι στεφάνοις ἀρετᾶς.
<eur. tro. 224> τάν τ' ἀγχιστεύουσαν γᾶν
<eur. tro. 225> † ̓Ιονίῳ ναύται πόντῳ, †
<eur. tro. 226> ἃν ὑγραίνει καλλιστεύων
<eur. tro. 227> ὁ ξανθὰν χαίταν πυρσαίνων
<eur. tro. 228> Κρᾶθις ζαθέαις πηγαῖσι τρέφων
<eur. tro. 229> εὔανδρόν τ' ὀλβίζων γᾶν.
<eur. tro. 230> καὶ μὴν Δαναῶν ὅδ' ἀπὸ στρατιᾶς
<eur. tro. 231> κῆρυξ, νεοχμῶν μύθων ταμίας,
<eur. tro. 232> στείχει ταχύπουν ἴχνος ἐξανύων.
<eur. tro. 233> τί φέρει; τί λέγει; δοῦλαι γὰρ δὴ
<eur. tro. 234> Δωρίδος ἐσμὲν χθονὸς ἤδη.
<eur. tro. 235> ̔Εκάβη, πυκνὰς γὰρ οἶσθά μ' ἐς Τροίαν ὁδοὺς
<eur. tro. 236> ἐλθόντα κήρυκ' ἐξ ̓Αχαιικοῦ στρατοῦ,
<eur. tro. 237> ἐγνωσμένος δὲ καὶ πάροιθέ σοι, γύναι,
<eur. tro. 238> Ταλθύβιος ἥκω καινὸν ἀγγελῶν λόγον.
<eur. tro. 239> αἰαῖ, τόδε
<eur. tro. 240> τόδε, φίλαι Τρῳάδες, ὃ φόβος ἦν πάλαι.
<eur. tro. 240> ἤδη κεκλήρωσθ', εἰ τόδ' ἦν ὑμῖν φόβος.
<eur. tro. 241> αἰαῖ, τίν' ἢ
<eur. tro. 242> Θεσσαλίας πόλιν ἢ
<eur. tro. 243> Φθιάδος εἶπας ἢ Καδμείας χθονός;
<eur. tro. 244> κατ' ἄνδρ' ἑκάστη κοὐχ ὁμοῦ λελόγχατε.
<eur. tro. 245> τίν' ἄρα τίς ἔλαχε; τίνα πότμος εὐτυχὴς
<eur. tro. 245> ̓Ιλιάδων μένει;
<eur. tro. 246> οἶδ': ἀλλ' ἕκαστα πυνθάνου, μὴ πάνθ' ὁμοῦ.
<eur. tro. 247> τοὐμὸν τίς ἆρ'
<eur. tro. 248> ἔλαχε τέκος, ἔνεπε, τλάμονα Κασάνδραν;
<eur. tro. 249> ἐξαίρετόν νιν ἔλαβεν ̓Αγαμέμνων ἄναξ.
<eur. tro. 250> ἦ τᾷ Λακεδαιμονίᾳ νύμφᾳ
<eur. tro. 251> δούλαν; ἰώ μοί μοι.
<eur. tro. 252> οὔκ, ἀλλὰ λέκτρων σκότια νυμφευτήρια.
<eur. tro. 253> ἦ τὰν τοῦ Φοίβου παρθένον, ᾇ γέρας ὁ
<eur. tro. 254> χρυσοκόμας ἔδωκ' ἄλεκτρον ζόαν;
<eur. tro. 255> ἔρως ἐτόξευς' αὐτὸν ἐνθέου κόρης.
<eur. tro. 256> ῥῖπτε, τέκνον, ζαθέους κλῇ-
<eur. tro. 257> δας καὶ ἀπὸ χροὸς ἐνδυ-
<eur. tro. 258> τῶν στεφέων ἱεροὺς στολμούς.
<eur. tro. 259> οὐ γὰρ μέγ' αὐτῇ βασιλικῶν λέκτρων τυχεῖν;
<eur. tro. 260> τί δ' ὃ νεοχμὸν ἀπ' ἐμέθεν ἐλάβετε τέκος, ποῦ μοι;
<eur. tro. 262> Πολυξένην ἔλεξας, ἢ τίν' ἱστορεῖς;
<eur. tro. 263> ταύταν: τῷ πάλος ἔζευξεν;
<eur. tro. 264> τύμβῳ τέτακται προσπολεῖν ̓Αχιλλέως.
<eur. tro. 265> ὤμοι ἐγώ: τάφῳ πρόσπολον ἐτεκόμαν.
<eur. tro. 266> ἀτὰρ τίς ὅδ' ἢ νόμος ἢ τί
<eur. tro. 267> θέσμιον, ὦ φίλος, ̔Ελλάνων;
<eur. tro. 268> εὐδαιμόνιζε παῖδα σήν: ἔχει καλῶς.
<eur. tro. 269> τί τόδ' ἔλακες; ἆρά μοι ἀέλιον λεύσσει;
<eur. tro. 270> ἔχει πότμος νιν, ὥστ' ἀπηλλάχθαι πόνων.
<eur. tro. 271> τί δ' ἁ τοῦ χαλκεομήστορος ̔́Εκτορος δάμαρ,
<eur. tro. 272> ̓Ανδρομάχα τάλαινα, τίν' ἔχει τύχαν;
<eur. tro. 273> καὶ τήνδ' ̓Αχιλλέως ἔλαβε παῖς ἐξαίρετον.
<eur. tro. 274> ἐγὼ δὲ τῷ
<eur. tro. 275> πρόσπολος ἁ τριτοβάμονος χερὶ
<eur. tro. 276> δευομένα βάκτρου γεραιῷ κάρᾳ;
<eur. tro. 277> ̓Ιθάκης ̓Οδυσσεὺς ἔλαχ' ἄναξ δούλην ς' ἔχειν.
<eur. tro. 278> ἒ ἔ.
<eur. tro. 279> ἄρασσε κρᾶτα κούριμον,
<eur. tro. 280> ἕλκ' ὀνύχεσσι δίπτυχον παρειάν.
<eur. tro. 281> ἰώ μοί μοι.
<eur. tro. 282> μυσαρῷ δολίῳ λέλογχα φωτὶ δουλεύειν,
<eur. tro. 283> πολεμίῳ δίκας, παρανόμῳ δάκει,
<eur. tro. 285> ὃς πάντα τἀκεῖθεν ἐνθάδε στρέφει, τὰ δ'
<eur. tro. 286> ἀντίπαλ' αὖθις ἐκεῖσε διπτύχῳ γλώσσᾳ
<eur. tro. 287> φίλα τὰ πρότερ' ἄφιλα τιθέμενος πάντων.
<eur. tro. 288> γοᾶσθ', ὦ Τρῳάδες, με.
<eur. tro. 289> βέβακα δύσποτμος. οἴχομαι ἁ
<eur. tro. 290> τάλαινα, δυστυχεστάτῳ
<eur. tro. 291> προσέπεσον κλήρῳ.
<eur. tro. 292> τὸ μὲν σὸν οἶσθα, πότνια, τὰς δ' ἐμὰς τύχας
<eur. tro. 293> τίς ἆρ' ̓Αχαιῶν ἢ τίς ̔Ελλήνων ἔχει;
<eur. tro. 294> ἴτ', ἐκκομίζειν δεῦρο Κασάνδραν χρεὼν
<eur. tro. 295> ὅσον τάχιστα, δμῶες, ὡς στρατηλάτῃ
<eur. tro. 296> ἐς χεῖρα δούς νιν, εἶτα τὰς εἰληγμένας
<eur. tro. 297> καὶ τοῖσιν ἄλλοις αἰχμαλωτίδων ἄγω.
<eur. tro. 298> ἔα: τί πεύκης ἔνδον αἴθεται σέλας;
<eur. tro. 299> πιμπρᾶσιν — ἢ τί δρῶσι — Τρῳάδες μυχούς,
<eur. tro. 300> ὡς ἐξάγεσθαι τῆσδε μέλλουσαι χθονὸς
<eur. tro. 301> πρὸς ̓́Αργος, αὑτῶν τ' ἐκπυροῦσι σώματα
<eur. tro. 302> θανεῖν θέλουσαι; κάρτα τοι τοὐλεύθερον
<eur. tro. 303> ἐν τοῖς τοιούτοις δυσλόφως φέρει κακά.
<eur. tro. 304> ἄνοιγ' ἄνοιγε, μὴ τὸ ταῖσδε πρόσφορον
<eur. tro. 305> ἐχθρὸν δ' ̓Αχαιοῖς εἰς ἔμ' αἰτίαν βάλῃ.
<eur. tro. 306> οὐκ ἔστιν, οὐ πιμπρᾶσιν, ἀλλὰ παῖς ἐμὴ
<eur. tro. 307> μαινὰς θοάζει δεῦρο Κασάνδρα δρόμῳ.
<eur. tro. 308> ̓́Ανεχε: πάρεχε.
<eur. tro. 309> φῶς φέρ', ὤ: σέβω: φλέγω — ἰδού, ἰδού —
<eur. tro. 310> λαμπάσι τόδ' ἱερόν.
<eur. tro. 310> ὦ ̔Υμέναι' ἄναξ:
<eur. tro. 311> μακάριος ὁ γαμέτας:
<eur. tro. 312> μακαρία δ' ἐγὼ βασιλικοῖς λέκτροις
<eur. tro. 313> κατ' ̓́Αργος ἁ γαμουμένα.
<eur. tro. 314> ̔Υμήν, ὦ ̔Υμέναι' ἄναξ.
<eur. tro. 315> ἐπεὶ σύ, μᾶτερ, ἐπὶ δάκρυσι καὶ
<eur. tro. 316> γόοισι τὸν θανόντα πατέρα πατρίδα τε
<eur. tro. 317> φίλαν καταστένους' ἔχεις,
<eur. tro. 319> ἐγὼ δ' ἐπὶ γάμοις ἐμοῖς
<eur. tro. 320> ἀναφλέγω πυρὸς φῶς
<eur. tro. 321> ἐς αὐγάν, ἐς αἴγλαν,
<eur. tro. 322> διδοῦς', ὦ ̔Υμέναιε, σοί,
<eur. tro. 323> διδοῦς', ὦ ̔Εκάτα, φάος,
<eur. tro. 324> παρθένων ἐπὶ λέκτροις
<eur. tro. 325> ᾇ νόμος ἔχει.
<eur. tro. 325> πάλλε πόδα.
<eur. tro. 326> αἰθέριον ἄναγε χορόν: εὐἅν, εὐοἵ:
<eur. tro. 327> ὡς ἐπὶ πατρὸς ἐμοῦ
<eur. tro. 328> μακαριωτάταις
<eur. tro. 329> τύχαις: ὁ χορὸς ὅσιος.
<eur. tro. 330> ἄγε σύ, Φοῖβε, νῦν: κατὰ σὸν ἐν δάφναις
<eur. tro. 330> ἀνάκτορον θυηπολῶ,
<eur. tro. 331> ̔Υμήν, ὦ ̔Υμέναι', ̔Υμήν.
<eur. tro. 332> χόρευε, μᾶτερ, ἀναγέλασον:
<eur. tro. 333> ἕλισσε τᾷδ' ἐκεῖσε μετ' ἐμέθεν ποδῶν
<eur. tro. 334> φέρουσα φιλτάταν βάσιν.
<eur. tro. 335> βοάσαθ' ̔Υμέναιον, ὤ,
<eur. tro. 336> μακαρίαις ἀοιδαῖς
<eur. tro. 337> ἰαχαῖς τε νύμφαν.
<eur. tro. 338> ἴτ', ὦ καλλίπεπλοι Φρυγῶν
<eur. tro. 339> κόραι, μέλπετ' ἐμῶν γάμων
<eur. tro. 340> τὸν πεπρωμένον εὐνᾷ
<eur. tro. 340b> πόσιν ἐμέθεν.
<eur. tro. 341> βασίλεια, βακχεύουσαν οὐ λήψῃ κόρην,
<eur. tro. 342> μὴ κοῦφον αἴρῃ βῆμ' ἐς ̓Αργείων στρατόν;
<eur. tro. 343> ̔́Ηφαιστε, δᾳδουχεῖς μὲν ἐν γάμοις βροτῶν,
<eur. tro. 344> ἀτὰρ λυγράν γε τήνδ' ἀναιθύσσεις φλόγα
<eur. tro. 345> ἔξω τε μεγάλων ἐλπίδων.
<eur. tro. 346> οἴμοι, τέκνον,
<eur. tro. 347> ὡς οὐχ ὑπ' αἰχμῆς ς' οὐδ' ὑπ' ̓Αργείου δορὸς
<eur. tro. 348> γάμους γαμεῖσθαι τούσδ' ἐδόξαζόν ποτε.
<eur. tro. 349> παράδος ἐμοὶ φῶς: οὐ γὰρ ὀρθὰ πυρφορεῖς
<eur. tro. 350> μαινὰς θοάζους', οὐδέ ς' αἱ τύχαι, τέκνον,
<eur. tro. 350> † ἐσωφρονήκας' †, ἀλλ' ἔτ' ἐν ταὐτῷ μένεις.
<eur. tro. 351> ἐσφέρετε πεύκας, δάκρυά τ' ἀνταλλάξατε
<eur. tro. 352> τοῖς τῆσδε μέλεσι, Τρῳάδες, γαμηλίοις.
<eur. tro. 353> μῆτερ, πύκαζε κρᾶτ' ἐμὸν νικηφόρον,
<eur. tro. 354> καὶ χαῖρε τοῖς ἐμοῖσι βασιλικοῖς γάμοις:
<eur. tro. 355> καὶ πέμπε, κἂν μὴ τἀμά σοι πρόθυμά γ' ᾖ,
<eur. tro. 356> ὤθει βιαίως: εἰ γὰρ ἔστι Λοξίας,
<eur. tro. 357> ̔Ελένης γαμεῖ με δυσχερέστερον γάμον
<eur. tro. 358> ὁ τῶν ̓Αχαιῶν κλεινὸς ̓Αγαμέμνων ἄναξ.
<eur. tro. 359> κτενῶ γὰρ αὐτόν, κἀντιπορθήσω δόμους
<eur. tro. 360> ποινὰς ἀδελφῶν καὶ πατρὸς λαβοῦς' ἐμοῦ
<eur. tro. 361> ἀλλ' ἄττ' ἐάσω: πέλεκυν οὐχ ὑμνήσομεν,
<eur. tro. 362> ὃς ἐς τράχηλον τὸν ἐμὸν εἶσι χἁτέρων:
<eur. tro. 363> μητροκτόνους τ' ἀγῶνας, οὓς οὑμοὶ γάμοι
<eur. tro. 364> θήσουσιν, οἴκων τ' ̓Ατρέως ἀνάστασιν.
<eur. tro. 365> πόλιν δὲ δείξω τήνδε μακαριωτέραν
<eur. tro. 366> ἢ τοὺς ̓Αχαιούς, ἔνθεος μέν, ἀλλ' ὅμως
<eur. tro. 367> τοσόνδε γ' ἔξω στήσομαι βακχευμάτων:
<eur. tro. 368> οἳ διὰ μίαν γυναῖκα καὶ μίαν Κύπριν,
<eur. tro. 369> θηρῶντες ̔Ελένην, μυρίους ἀπώλεσαν.
<eur. tro. 370> ὁ δὲ στρατηγὸς ὁ σοφὸς ἐχθίστων ὕπερ
<eur. tro. 371> τὰ φίλτατ' ὤλες', ἡδονὰς τὰς οἴκοθεν
<eur. tro. 372> τέκνων ἀδελφῷ δοὺς γυναικὸς οὕνεκα,
<eur. tro. 373> καὶ ταῦθ' ἑκούσης κοὐ βίᾳ λελῃσμένης.
<eur. tro. 374> ἐπεὶ δ' ἐπ' ἀκτὰς ἤλυθον Σκαμανδρίους,
<eur. tro. 375> ἔθνῃσκον, οὐ γῆς ὅρι' ἀποστερούμενοι
<eur. tro. 376> οὐδ' ὑψίπυργον πατρίδ': οὓς δ' ̓́Αρης ἕλοι,
<eur. tro. 377> οὐ παῖδας εἶδον, οὐ δάμαρτος ἐν χεροῖν
<eur. tro. 378> πέπλοις συνεστάλησαν, ἐν ξένῃ δὲ γῇ
<eur. tro. 379> κεῖνται. τὰ δ' οἴκοι τοῖσδ' ὅμοι' ἐγίγνετο:
<eur. tro. 380> χῆραί τ' ἔθνῃσκον, οἳ δ' ἄπαιδες ἐν δόμοις
<eur. tro. 381> ἄλλοις τέκν' ἐκθρέψαντες: οὐδὲ πρὸς τάφοις
<eur. tro. 382> ἔσθ' ὅστις αὐτῶν αἷμα γῇ δωρήσεται.
<eur. tro. 383> ἦ τοῦδ' ἐπαίνου τὸ στράτευμ' ἐπάξιον. —
<eur. tro. 384> σιγᾶν ἄμεινον τᾀσχρά, μηδὲ μοῦσά μοι
<eur. tro. 385> γένοιτ' ἀοιδὸς ἥτις ὑμνήσει κακά.
<eur. tro. 386> Τρῶες δὲ πρῶτον μέν, τὸ κάλλιστον κλέος,
<eur. tro. 387> ὑπὲρ πάτρας ἔθνῃσκον: οὓς δ' ἕλοι δόρυ,
<eur. tro. 388> νεκροί γ' ἐς οἴκους φερόμενοι φίλων ὕπο
<eur. tro. 389> ἐν γῇ πατρῴᾳ περιβολὰς εἶχον χθονός,
<eur. tro. 390> χερσὶν περισταλέντες ὧν ἐχρῆν ὕπο:
<eur. tro. 391> ὅσοι δὲ μὴ θάνοιεν ἐν μάχῃ Φρυγῶν,
<eur. tro. 392> ἀεὶ κατ' ἦμαρ σὺν δάμαρτι καὶ τέκνοις
<eur. tro. 393> ᾤκουν, ̓Αχαιοῖς ὧν ἀπῆσαν ἡδοναί.
<eur. tro. 394> τὰ δ' ̔́Εκτορός σοι λύπρ' ἄκουσον ὡς ἔχει:
<eur. tro. 395> δόξας ἀνὴρ ἄριστος οἴχεται θανών,
<eur. tro. 396> καὶ τοῦτ' ̓Αχαιῶν ἵξις ἐξεργάζεται:
<eur. tro. 397> εἰ δ' ἦσαν οἴκοι, χρηστὸς ὢν ἐλάνθανεν.
<eur. tro. 398> Πάρις δ' ἔγημε τὴν Διός: γήμας δὲ μή,
<eur. tro. 399> σιγώμενον τὸ κῆδος εἶχεν ἐν δόμοις.
<eur. tro. 400> φεύγειν μὲν οὖν χρὴ πόλεμον ὅστις εὖ φρονεῖ:
<eur. tro. 401> εἰ δ' ἐς τόδ' ἔλθοι, στέφανος οὐκ αἰσχρὸς πόλει
<eur. tro. 402> καλῶς ὀλέσθαι, μὴ καλῶς δὲ δυσκλεές.
<eur. tro. 403> ὧν οὕνεκ' οὐ χρή, μῆτερ, οἰκτίρειν σε γῆν,
<eur. tro. 404> οὐ τἀμὰ λέκτρα: τοὺς γὰρ ἐχθίστους ἐμοὶ
<eur. tro. 405> καὶ σοὶ γάμοισι τοῖς ἐμοῖς διαφθερῶ.
<eur. tro. 406> ὡς ἡδέως κακοῖσιν οἰκείοις γελᾷς,
<eur. tro. 407> μέλπεις θ' ἃ μέλπους' οὐ σαφῆ δείξεις ἴσως.
<eur. tro. 408> εἰ μή ς' ̓Απόλλων ἐξεβάκχευεν φρένας,
<eur. tro. 409> οὔ τἂν ἀμισθὶ τοὺς ἐμοὺς στρατηλάτας
<eur. tro. 410> τοιαῖσδε φήμαις ἐξέπεμπες ἂν χθονός.
<eur. tro. 411> ἀτὰρ τὰ σεμνὰ καὶ δοκήμασιν σοφὰ
<eur. tro. 412> οὐδέν τι κρείσσω τῶν τὸ μηδὲν ἦν ἄρα.
<eur. tro. 413> ὁ γὰρ μέγιστος τῶν Πανελλήνων ἄναξ,
<eur. tro. 414> ̓Ατρέως φίλος παῖς, τῆσδ' ἔρωτ' ἐξαίρετον
<eur. tro. 415> μαινάδος ὑπέστη: καὶ πένης μέν εἰμ' ἐγώ,
<eur. tro. 416> ἀτὰρ λέχος γε τῆσδ' ἂν οὐκ ἐκτησάμην.
<eur. tro. 417> καὶ σοὶ μέν — οὐ γὰρ ἀρτίας ἔχεις φρένας —
<eur. tro. 418> ̓Αργεῖ' ὀνείδη καὶ Φρυγῶν ἐπαινέσεις
<eur. tro. 419> ἀνέμοις φέρεσθαι παραδίδωμ': ἕπου δέ μοι
<eur. tro. 420> πρὸς ναῦς, καλὸν νύμφευμα τῷ στρατηλάτῃ.
<eur. tro. 421> σὺ δ', ἡνίκ' ἄν σε Λαρτίου χρῄζῃ τόκος
<eur. tro. 422> ἄγειν, ἕπεσθαι: σώφρονος δ' ἔσῃ λάτρις
<eur. tro. 423> γυναικός, ὥς φας' οἱ μολόντες ̓́Ιλιον.
<eur. tro. 424> ἦ δεινὸς ὁ λάτρις. τί ποτ' ἔχουσι τοὔνομα
<eur. tro. 425> κήρυκες, ἓν ἀπέχθημα πάγκοινον βροτοῖς,
<eur. tro. 426> οἱ περὶ τυράννους καὶ πόλεις ὑπηρέται;
<eur. tro. 427> σὺ τὴν ἐμὴν φῂς μητέρ' εἰς ̓Οδυσσέως
<eur. tro. 428> ἥξειν μέλαθρα; ποῦ δ' ̓Απόλλωνος λόγοι,
<eur. tro. 429> οἵ φασιν αὐτὴν εἰς ἔμ' ἡρμηνευμένοι
<eur. tro. 430> αὐτοῦ θανεῖσθαι; τἄλλα δ' οὐκ ὀνειδιῶ.
<eur. tro. 431> δύστηνος, οὐκ οἶδ' οἷά νιν μένει παθεῖν:
<eur. tro. 432> ὡς χρυσὸς αὐτῷ τἀμὰ καὶ Φρυγῶν κακὰ
<eur. tro. 433> δόξει ποτ' εἶναι. δέκα γὰρ ἐκπλήσας ἔτη
<eur. tro. 434> πρὸς τοῖσιν ἐνθάδ', ἵξεται μόνος πάτραν
<eur. tro. 435> οὗ δὴ στενὸν δίαυλον ᾤκισται πέτρας
<eur. tro. 436> δεινὴ Χάρυβδις, ὠμοβρώς τ' ὀρειβάτης
<eur. tro. 437> Κύκλωψ, Λιγυστίς θ' ἡ συῶν μορφώτρια
<eur. tro. 438> Κίρκη, θαλάσσης θ' ἁλμυρᾶς ναυάγια,
<eur. tro. 439> λωτοῦ τ' ἔρωτες, ̔Ηλίου θ' ἁγναὶ βόες,
<eur. tro. 440> αἳ σάρκα φωνήεσσαν ἥσουσίν ποτε,
<eur. tro. 441> πικρὰν ̓Οδυσσεῖ γῆρυν. ὡς δὲ συντέμω,
<eur. tro. 442> ζῶν εἶς' ἐς ̔́Αιδου κἀκφυγὼν λίμνης ὕδωρ
<eur. tro. 443> κάκ' ἐν δόμοισι μυρί' εὑρήσει μολών.
<eur. tro. 444> ἀλλὰ γὰρ τί τοὺς ̓Οδυσσέως ἐξακοντίζω πόνους;
<eur. tro. 445> στεῖχ' ὅπως τάχιστ': ἐς ̔́Αιδου νυμφίῳ γημώμεθα.
<eur. tro. 446> ἦ κακὸς κακῶς ταφήσῃ νυκτός, οὐκ ἐν ἡμέρᾳ,
<eur. tro. 447> ὦ δοκῶν σεμνόν τι πράσσειν, Δαναϊδῶν ἀρχηγέτα.
<eur. tro. 448> κἀμέ τοι νεκρὸν φάραγγες γυμνάδ' ἐκβεβλημένην
<eur. tro. 449> ὕδατι χειμάρρῳ ῥέουσαι, νυμφίου πέλας τάφου,
<eur. tro. 450> θηρσὶ δώσουσιν δάσασθαι, τὴν ̓Απόλλωνος λάτριν.
<eur. tro. 451> ὦ στέφη τοῦ φιλτάτου μοι θεῶν, ἀγάλματ' εὔια,
<eur. tro. 452> χαίρετ': ἐκλέλοιφ' ἑορτάς, αἷς πάροιθ' ἠγαλλόμην.
<eur. tro. 453> ἴτ' ἀπ' ἐμοῦ χρωτὸς σπαραγμοῖς, ὡς ἔτ' οὖς' ἁγνὴ χρόα
<eur. tro. 454> δῶ θοαῖς αὔραις φέρεσθαί σοι τάδ', ὦ μαντεῖ' ἄναξ.
<eur. tro. 455> ποῦ σκάφος τὸ τοῦ στρατηγοῦ; ποῖ ποτ' ἐμβαίνειν με χρή;
<eur. tro. 456> οὐκέτ' ἂν φθάνοις ἂν αὔραν ἱστίοις καραδοκῶν,
<eur. tro. 457> ὡς μίαν τριῶν ̓Ερινὺν τῆσδέ μ' ἐξάξων χθονός.
<eur. tro. 458> χαῖρέ μοι, μῆτερ: δακρύσῃς μηδέν: ὦ φίλη πατρίς,
<eur. tro. 459> οἵ τε γῆς ἔνερθ' ἀδελφοὶ χὡ τεκὼν ἡμᾶς πατήρ,
<eur. tro. 460> οὐ μακρὰν δέξεσθέ μ': ἥξω δ' ἐς νεκροὺς νικηφόρος
<eur. tro. 461> καὶ δόμους πέρσας' ̓Ατρειδῶν, ὧν ἀπωλόμεσθ' ὕπο.
<eur. tro. 462> ̔Εκάβης γεραιᾶς φύλακες, οὐ δεδόρκατε
<eur. tro. 463> δέσποιναν ὡς ἄναυδος ἐκτάδην πίτνει;
<eur. tro. 464> οὐκ ἀντιλήψεσθ'; ἦ μεθήσετ', ὦ κακαί,
<eur. tro. 465> γραῖαν πεσοῦσαν; αἴρετ' εἰς ὀρθὸν δέμας.
<eur. tro. 466> ἐᾶτέ μ' — οὔτοι φίλα τὰ μὴ φίλ', ὦ κόραι —
<eur. tro. 467> κεῖσθαι πεσοῦσαν: πτωμάτων γὰρ ἄξια
<eur. tro. 468> πάσχω τε καὶ πέπονθα κἄτι πείσομαι.
<eur. tro. 469> ὦ θεοί κακοὺς μὲν ἀνακαλῶ τοὺς συμμάχους,
<eur. tro. 470> ὅμως δ' ἔχει τι σχῆμα κικλήσκειν θεούς,
<eur. tro. 471> ὅταν τις ἡμῶν δυστυχῆ λάβῃ τύχην.
<eur. tro. 472> πρῶτον μὲν οὖν μοι τἀγάθ' ἐξᾷσαι φίλον:
<eur. tro. 473> τοῖς γὰρ κακοῖσι πλείον' οἶκτον ἐμβαλῶ.
<eur. tro. 474> ἦμεν τύραννοι κἀς τύρανν' ἐγημάμην,
<eur. tro. 475> κἀνταῦθ' ἀριστεύοντ' ἐγεινάμην τέκνα,
<eur. tro. 476> οὐκ ἀριθμὸν ἄλλως, ἀλλ' ὑπερτάτους Φρυγῶν:
<eur. tro. 477> οὓς Τρῳὰς οὐδ' ̔Ελληνὶς οὐδὲ βάρβαρος
<eur. tro. 478> γυνὴ τεκοῦσα κομπάσειεν ἄν ποτε.
<eur. tro. 479> κἀκεῖνά τ' εἶδον δορὶ πεσόνθ' ̔Ελληνικῷ
<eur. tro. 480> τρίχας τ' ἐτμήθην τάσδε πρὸς τύμβοις νεκρῶν,
<eur. tro. 481> καὶ τὸν φυτουργὸν Πρίαμον οὐκ ἄλλων πάρα
<eur. tro. 482> κλύους' ἔκλαυσα, τοῖσδε δ' εἶδον ὄμμασιν
<eur. tro. 483> αὐτὴ κατασφαγέντ' ἐφ' ἑρκείῳ πυρᾷ,
<eur. tro. 484> πόλιν θ' ἁλοῦσαν. ἃς δ' ἔθρεψα παρθένους
<eur. tro. 485> ἐς ἀξίωμα νυμφίων ἐξαίρετον,
<eur. tro. 486> ἄλλοισι θρέψας' ἐκ χερῶν ἀφῃρέθην.
<eur. tro. 487> κοὔτ' ἐξ ἐκείνων ἐλπὶς ὡς ὀφθήσομαι,
<eur. tro. 488> αὐτή τ' ἐκείνας οὐκέτ' ὄψομαί ποτε.
<eur. tro. 489> τὸ λοίσθιον δέ, θριγκὸς ἀθλίων κακῶν,
<eur. tro. 490> δούλη γυνὴ γραῦς ̔Ελλάδ' εἰσαφίξομαι.
<eur. tro. 491> ἃ δ' ἐστὶ γήρᾳ τῷδ' ἀσυμφορώτατα,
<eur. tro. 492> τούτοις με προσθήσουσιν, ἢ θυρῶν λάτριν
<eur. tro. 493> κλῇδας φυλάσσειν, τὴν τεκοῦσαν ̔́Εκτορα,
<eur. tro. 494> ἢ σιτοποιεῖν, κἀν πέδῳ κοίτας ἔχειν
<eur. tro. 495> ῥυσοῖσι νώτοις, βασιλικῶν ἐκ δεμνίων,
<eur. tro. 496> τρυχηρὰ περὶ τρυχηρὸν εἱμένην χρόα
<eur. tro. 497> πέπλων λακίσματ', ἀδόκιμ' ὀλβίοις ἔχειν.
<eur. tro. 498> οἲ 'γὼ τάλαινα, διὰ γάμον μιᾶς ἕνα
<eur. tro. 499> γυναικὸς οἵων ἔτυχον ὧν τε τεύξομαι.
<eur. tro. 500> ὦ τέκνον, ὦ σύμβακχε Κασάνδρα θεοῖς,
<eur. tro. 501> οἵαις ἔλυσας συμφοραῖς ἅγνευμα σόν.
<eur. tro. 502> σύ τ', ὦ τάλαινα, ποῦ ποτ' εἶ, Πολυξένη;
<eur. tro. 503> ὡς οὔτε μ' ἄρσην οὔτε θήλεια σπορὰ
<eur. tro. 504> πολλῶν γενομένων τὴν τάλαιναν ὠφελεῖ.
<eur. tro. 505> τί δῆτά μ' ὀρθοῦτ'; ἐλπίδων ποίων ὕπο;
<eur. tro. 506> ἄγετε τὸν ἁβρὸν δήποτ' ἐν Τροίᾳ πόδα,
<eur. tro. 507> νῦν δ' ὄντα δοῦλον, στιβάδα πρὸς χαμαιπετῆ
<eur. tro. 508> πέτρινά τε κρήδεμν', ὡς πεσοῦς' ἀποφθαρῶ
<eur. tro. 509> δακρύοις καταξανθεῖσα. τῶν δ' εὐδαιμόνων
<eur. tro. 510> μηδένα νομίζετ' εὐτυχεῖν, πρὶν ἂν θάνῃ.
<eur. tro. 512> ἀμφί μοι ̓́Ιλιον, ὦ
<eur. tro. 513> Μοῦσα, καινῶν ὕμνων
<eur. tro. 514> ἄεισον ἐν δακρύοις ᾠδὰν ἐπικήδειον:
<eur. tro. 515> νῦν γὰρ μέλος ἐς Τροίαν ἰαχήσω,
<eur. tro. 517> τετραβάμονος ὡς ὑπ' ἀπήνας
<eur. tro. 518> ̓Αργείων ὀλόμαν τάλαινα δοριάλωτος,
<eur. tro. 519> ὅτ' ἔλιπον ἵππον οὐράνια
<eur. tro. 520> βρέμοντα χρυσεοφάλαρον ἔνο-
<eur. tro. 521> πλον ἐν πύλαις ̓Αχαιοί:
<eur. tro. 522> ἀνὰ δ' ἐβόασεν λεὼς
<eur. tro. 523> Τρῳάδος ἀπὸ πέτρας σταθείς:
<eur. tro. 524> ̓́Ιτ', ὦ πεπαυμένοι πόνων,
<eur. tro. 525> τόδ' ἱερὸν ἀνάγετε ξόανον
<eur. tro. 526> ̓Ιλιάδι Διογενεῖ κόρᾳ.
<eur. tro. 527> τίς οὐκ ἔβα νεανίδων,
<eur. tro. 528> τίς οὐ γεραιὸς ἐκ δόμων;
<eur. tro. 529> κεχαρμένοι δ' ἀοιδαῖς
<eur. tro. 530> δόλιον ἔσχον ἄταν.
<eur. tro. 532> πᾶσα δὲ γέννα Φρυγῶν
<eur. tro. 533> πρὸς πύλας ὡρμάθη,
<eur. tro. 534> πεύκᾳ ἐν οὐρεί̈ᾳ ξεστὸν λόχον ̓Αργείων
<eur. tro. 535> καὶ Δαρδανίας ἄταν θέᾳ δώσων,
<eur. tro. 537> χάριν ἄζυγος ἀμβροτοπώλου:
<eur. tro. 538> κλωστοῦ δ' ἀμφιβόλοις λίνοιο ναὸς ὡσεὶ
<eur. tro. 539> σκάφος κελαινόν, εἰς ἕδρανα
<eur. tro. 540> λάινα δάπεδά τε φόνια πατρί-
<eur. tro. 541> δι Παλλάδος θέσαν θεᾶς.
<eur. tro. 542> ἐπὶ δὲ πόνῳ καὶ χαρᾷ
<eur. tro. 543> νύχιον ἐπεὶ κνέφας παρῆν,
<eur. tro. 544> Λίβυς τε λωτὸς ἐκτύπει
<eur. tro. 545> Φρύγιά τε μέλεα, παρθένοι δ'
<eur. tro. 546> ἀέριον ἀνὰ κρότον ποδῶν
<eur. tro. 547> βοὰν ἔμελπον εὔφρον', ἐν
<eur. tro. 548> δόμοις δὲ παμφαὲς σέλας
<eur. tro. 549> πυρὸς μέλαιναν αἴγλαν
<eur. tro. 550> ἄκος ἔδωκεν ὕπνῳ.
<eur. tro. 552> ἐγὼ δὲ τὰν ὀρεστέραν
<eur. tro. 553> τότ' ἀμφὶ μέλαθρα παρθένον
<eur. tro. 554> Διὸς κόραν ἐμελπόμαν
<eur. tro. 555> χοροῖσι: φοινία δ' ἀνὰ
<eur. tro. 556> πτόλιν βοὰ κατεῖχε Περ-
<eur. tro. 557> γάμων ἕδρας: βρέφη δὲ φίλι-
<eur. tro. 558> α περὶ πέπλους ἔβαλλε μα-
<eur. tro. 559> τρὶ χεῖρας ἐπτοημένας:
<eur. tro. 560> λόχου δ' ἐξέβαιν' ̓́Αρης,
<eur. tro. 561> κόρας ἔργα Παλλάδος.
<eur. tro. 562> σφαγαὶ δ' ἀμφιβώμιοι
<eur. tro. 563> Φρυγῶν, ἔν τε δεμνίοις
<eur. tro. 564> καράτομος ἐρημία
<eur. tro. 565> νεανίδων στέφανον ἔφερεν
<eur. tro. 566> ̔Ελλάδι κουροτρόφον,
<eur. tro. 567> Φρυγῶν πατρίδι πένθη.
<eur. tro. 568> ̔Εκάβη, λεύσσεις τήνδ' ̓Ανδρομάχην
<eur. tro. 569> ξενικοῖς ἐπ' ὄχοις πορθμευομένην;
<eur. tro. 570> παρὰ δ' εἰρεσίᾳ μαστῶν ἕπεται
<eur. tro. 571> φίλος ̓Αστυάναξ, ̔́Εκτορος ἶνις.
<eur. tro. 572> ποῖ ποτ' ἀπήνης νώτοισι φέρῃ,
<eur. tro. 573> δύστανε γύναι, πάρεδρος χαλκέοις
<eur. tro. 574> ̔́Εκτορος ὅπλοις σκύλοις τε Φρυγῶν
<eur. tro. 575> δοριθηράτοις,
<eur. tro. 575> οἷσιν ̓Αχιλλέως παῖς Φθιώτας
<eur. tro. 576> στέψει ναοὺς ἀπὸ Τροίας;
<eur. tro. 577> ̓Αχαιοὶ δεσπόται μ' ἄγουσιν.
<eur. tro. 578> οἴμοι.  τί παιᾶν' ἐμὸν στενάζεις;
<eur. tro. 579> αἰαῖ —   τῶνδ' ἀλγέων —
<eur. tro. 580> ὦ Ζεῦ —   καὶ συμφορᾶς.
<eur. tro. 581> τέκεα,  πρίν ποτ' ἦμεν.
<eur. tro. 582> βέβακ' ὄλβος, βέβακε Τροία
<eur. tro. 583> τλάμων.  ἐμῶν τ' εὐγένεια παίδων.
<eur. tro. 584> φεῦ φεῦ.  φεῦ δῆτ' ἐμῶν
<eur. tro. 585> κακῶν.  οἰκτρὰ τύχα
<eur. tro. 586> πόλεος,  ἃ καπνοῦται.
<eur. tro. 587> μόλοις, ὦ πόσις, μοι —
<eur. tro. 588> βοᾷς τὸν παρ' ̔́Αιδᾳ
<eur. tro. 589> παῖδ' ἐμόν, ὦ μελέα.
<eur. tro. 590> σᾶς δάμαρτος ἄλκαρ.
<eur. tro. 591> σύ τ', ὦ λῦμ' ̓Αχαιῶν,
<eur. tro. 592> τέκνων δέσποθ' ἁμῶν,
<eur. tro. 593> πρεσβυγενὲς Πρίαμε,
<eur. tro. 594> κοίμισαί μ' ἐς ̔́Αιδου.
<eur. tro. 595> οἵδε πόθοι μεγάλοι   σχετλία, τάδε πάσχομεν ἄλγη.
<eur. tro. 596> οἰχομένας πόλεως   ἐπὶ δ' ἄλγεσιν ἄλγεα κεῖται.
<eur. tro. 597> δυσφροσύναισι θεῶν, ὅτε σὸς γόνος ἔκφυγεν ̔́Αιδαν,
<eur. tro. 598> ὃς λεχέων στυγερῶν χάριν ὤλεσε
<eur. tro. 598b> πέργαμα Τροίας: αἱματόεντα δὲ
<eur. tro. 599> θεᾷ παρὰ Παλλάδι σώματα νεκρῶν
<eur. tro. 600> γυψὶ φέρειν τέταται: ζυγὰ δ' ἤνυσε
<eur. tro. 600b> δούλια Τροίᾳ.
<eur. tro. 601> ὦ πατρίς, ὦ μελέα   καταλειπομέναν σε δακρύω,
<eur. tro. 602> νῦν τέλος οἰκτρὸν ὁρᾷς.  καὶ ἐμὸν δόμον ἔνθ' ἐλοχεύθην.
<eur. tro. 603> ὦ τέκν', ἐρημόπολις μάτηρ ἀπολείπεται ὑμῶν,
<eur. tro. 604> οἷος ἰάλεμος, οἷά τε πένθη
<eur. tro. 605> δάκρυά τ' ἐκ δακρύων καταλείβεται
<eur. tro. 606> ἁμετέροισι δόμοις: ὁ θανὼν δ' ἐπι-
<eur. tro. 607> λάθεται ἀλγέων ἀδάκρυτος.
<eur. tro. 608> ὡς ἡδὺ δάκρυα τοῖς κακῶς πεπραγόσι
<eur. tro. 609> θρήνων τ' ὀδυρμοὶ μοῦσά θ' ἣ λύπας ἔχει.
<eur. tro. 610> ὦ μῆτερ ἀνδρός, ὅς ποτ' ̓Αργείων δορὶ
<eur. tro. 611> πλείστους διώλες', ̔́Εκτορος, τάδ' εἰσορᾷς;
<eur. tro. 612> ὁρῶ τὰ τῶν θεῶν, ὡς τὰ μὲν πυργοῦς' ἄνω
<eur. tro. 613> τὸ μηδὲν ὄντα, τὰ δὲ δοκοῦντ' ἀπώλεσαν.
<eur. tro. 614> ἀγόμεθα λεία σὺν τέκνῳ: τὸ δ' εὐγενὲς
<eur. tro. 615> ἐς δοῦλον ἥκει, μεταβολὰς τοσάσδ' ἔχον.
<eur. tro. 616> τὸ τῆς ἀνάγκης δεινόν: ἄρτι κἀπ' ἐμοῦ
<eur. tro. 617> βέβηκ' ἀποσπασθεῖσα Κασάνδρα βίᾳ.
<eur. tro. 618> φεῦ φεῦ:
<eur. tro. 619> ἄλλος τις Αἴας, ὡς ἔοικε, δεύτερος
<eur. tro. 620> παιδὸς πέφηνε σῆς. νοσεῖς δὲ χἅτερα.
<eur. tro. 620> ὧν γ' οὔτε μέτρον οὔτ' ἀριθμός ἐστί μοι:
<eur. tro. 621> κακῷ κακὸν γὰρ εἰς ἅμιλλαν ἔρχεται.
<eur. tro. 622> τέθνηκέ σοι παῖς πρὸς τάφῳ Πολυξένη
<eur. tro. 623> σφαγεῖς' ̓Αχιλλέως, δῶρον ἀψύχῳ νεκρῷ.
<eur. tro. 624> οἲ 'γὼ τάλαινα. τοῦτ' ἐκεῖν' ὅ μοι πάλαι
<eur. tro. 625> Ταλθύβιος αἴνιγμ' οὐ σαφῶς εἶπεν σαφές.
<eur. tro. 626> εἶδόν νιν αὐτή, κἀποβᾶσα τῶνδ' ὄχων
<eur. tro. 627> ἔκρυψα πέπλοις κἀπεκοψάμην νεκρόν.
<eur. tro. 628> αἰαῖ, τέκνον, σῶν ἀνοσίων προσφαγμάτων:
<eur. tro. 629> αἰαῖ μάλ' αὖθις, ὡς κακῶς διόλλυσαι.
<eur. tro. 630> ὄλωλεν ὡς ὄλωλεν: ἀλλ' ὅμως ἐμοῦ
<eur. tro. 631> ζώσης γ' ὄλωλεν εὐτυχεστέρῳ πότμῳ.
<eur. tro. 632> οὐ ταὐτόν, ὦ παῖ, τῷ βλέπειν τὸ κατθανεῖν:
<eur. tro. 633> τὸ μὲν γὰρ οὐδέν, τῷ δ' ἔνεισιν ἐλπίδες.
<eur. tro. 634> ὦ μῆτερ, † ὦ τεκοῦσα †, κάλλιστον λόγον
<eur. tro. 635> ἄκουσον, ὥς σοι τέρψιν ἐμβαλῶ φρενί.
<eur. tro. 636> τὸ μὴ γενέσθαι τῷ θανεῖν ἴσον λέγω,
<eur. tro. 637> τοῦ ζῆν δὲ λυπρῶς κρεῖσσόν ἐστι κατθανεῖν.
<eur. tro. 638> ἀλγεῖ γὰρ οὐδὲν † τῶν κακῶν ᾐσθημένος: †
<eur. tro. 639> ὁ δ' εὐτυχήσας ἐς τὸ δυστυχὲς πεσὼν
<eur. tro. 640> ψυχὴν ἀλᾶται τῆς πάροιθ' εὐπραξίας.
<eur. tro. 641> κείνη δ', ὁμοίως ὥσπερ οὐκ ἰδοῦσα φῶς,
<eur. tro. 642> τέθνηκε κοὐδὲν οἶδε τῶν αὑτῆς κακῶν.
<eur. tro. 643> ἐγὼ δὲ τοξεύσασα τῆς εὐδοξίας
<eur. tro. 644> λαχοῦσα πλεῖον τῆς τύχης ἡμάρτανον.
<eur. tro. 645> ἃ γὰρ γυναιξὶ σώφρον' ἔσθ' ηὑρημένα,
<eur. tro. 646> ταῦτ' ἐξεμόχθουν ̔́Εκτορος κατὰ στέγας.
<eur. tro. 647> πρῶτον μέν, ἔνθα — κἂν προσῇ κἂν μὴ προσῇ
<eur. tro. 648> ψόγος γυναιξίν — αὐτὸ τοῦτ' ἐφέλκεται
<eur. tro. 649> κακῶς ἀκούειν, ἥτις οὐκ ἔνδον μένει,
<eur. tro. 650> τούτου παρεῖσα πόθον ἔμιμνον ἐν δόμοις:
<eur. tro. 651> ἔσω τε μελάθρων κομψὰ θηλειῶν ἔπη
<eur. tro. 652> οὐκ εἰσεφρούμην, τὸν δὲ νοῦν διδάσκαλον
<eur. tro. 653> οἴκοθεν ἔχουσα χρηστὸν ἐξήρκουν ἐμοί.
<eur. tro. 654> γλώσσης τε σιγὴν ὄμμα θ' ἥσυχον πόσει
<eur. tro. 655> παρεῖχον: ᾔδη δ' ἁμὲ χρῆν νικᾶν πόσιν,
<eur. tro. 656> κείνῳ τε νίκην ὧν ἐχρῆν παριέναι.
<eur. tro. 657> καὶ τῶνδε κληδὼν ἐς στράτευμ' ̓Αχαιϊκὸν
<eur. tro. 658> ἐλθοῦς' ἀπώλεσέν μ': ἐπεὶ γὰρ ᾑρέθην,
<eur. tro. 659> ̓Αχιλλέως με παῖς ἐβουλήθη λαβεῖν
<eur. tro. 660> δάμαρτα: δουλεύσω δ' ἐν αὐθεντῶν δόμοις.
<eur. tro. 661> κεἰ μὲν παρώσας' ̔́Εκτορος φίλον κάρα
<eur. tro. 662> πρὸς τὸν παρόντα πόσιν ἀναπτύξω φρένα,
<eur. tro. 663> κακὴ φανοῦμαι τῷ θανόντι: τόνδε δ' αὖ
<eur. tro. 664> στυγοῦς' ἐμαυτῆς δεσπόταις μισήσομαι.
<eur. tro. 665> καίτοι λέγουσιν ὡς μί' εὐφρόνη χαλᾷ
<eur. tro. 666> τὸ δυσμενὲς γυναικὸς εἰς ἀνδρὸς λέχος:
<eur. tro. 667> ἀπέπτυς' αὐτήν, ἥτις ἄνδρα τὸν πάρος
<eur. tro. 668> καινοῖσι λέκτροις ἀποβαλοῦς' ἄλλον φιλεῖ.
<eur. tro. 669> ἀλλ' οὐδὲ πῶλος ἥτις ἂν διαζυγῇ
<eur. tro. 670> τῆς συντραφείσης, ῥᾳδίως ἕλξει ζυγόν.
<eur. tro. 671> καίτοι τὸ θηριῶδες ἄφθογγόν τ' ἔφυ
<eur. tro. 672> ξυνέσει τ' ἄχρηστον τῇ φύσει τε λείπεται.
<eur. tro. 673> σὲ δ', ὦ φίλ' ̔́Εκτορ, εἶχον ἄνδρ' ἀρκοῦντά μοι
<eur. tro. 674> ξυνέσει γένει πλούτῳ τε κἀνδρείᾳ μέγαν:
<eur. tro. 675> ἀκήρατον δέ μ' ἐκ πατρὸς λαβὼν δόμων
<eur. tro. 676> πρῶτος τὸ παρθένειον ἐζεύξω λέχος.
<eur. tro. 677> καὶ νῦν ὄλωλας μὲν σύ, ναυσθλοῦμαι δ' ἐγὼ
<eur. tro. 678> πρὸς ̔Ελλάδ' αἰχμάλωτος ἐς δοῦλον ζυγόν.
<eur. tro. 679> ἆρ' οὐκ ἐλάσσω τῶν ἐμῶν ἔχειν κακῶν
<eur. tro. 680> Πολυξένης ὄλεθρος, ἣν καταστένεις;
<eur. tro. 681> ἐμοὶ γὰρ οὐδ' ὃ πᾶσι λείπεται βροτοῖς
<eur. tro. 682> ξύνεστιν ἐλπίς, οὐδὲ κλέπτομαι φρένας
<eur. tro. 683> πράξειν τι κεδνόν: ἡδὺ δ' ἐστὶ καὶ δοκεῖν.
<eur. tro. 684> ἐς ταὐτὸν ἥκεις συμφορᾶς: θρηνοῦσα δὲ
<eur. tro. 685> τὸ σὸν διδάσκεις μ' ἔνθα πημάτων κυρῶ.
<eur. tro. 686> αὐτὴ μὲν οὔπω ναὸς εἰσέβην σκάφος,
<eur. tro. 687> γραφῇ δ' ἰδοῦσα καὶ κλύους' ἐπίσταμαι.
<eur. tro. 688> ναύταις γὰρ ἢν μὲν μέτριος ᾖ χειμὼν φέρειν,
<eur. tro. 689> προθυμίαν ἔχουσι σωθῆναι πόνων,
<eur. tro. 690> ὁ μὲν παρ' οἴαχ', ὁ δ' ἐπὶ λαίφεσιν βεβώς,
<eur. tro. 691> ὁ δ' ἄντλον εἴργων ναός: ἢν δ' ὑπερβάλῃ
<eur. tro. 692> πολὺς ταραχθεὶς πόντος, ἐνδόντες τύχῃ
<eur. tro. 693> παρεῖσαν αὑτοὺς κυμάτων δρομήμασιν.
<eur. tro. 694> οὕτω δὲ κἀγὼ πόλλ' ἔχουσα πήματα
<eur. tro. 695> ἄφθογγός εἰμι καὶ παρεῖς' ἐῶ στόμα:
<eur. tro. 696> νικᾷ γὰρ οὑκ θεῶν με δύστηνος κλύδων.
<eur. tro. 697> ἀλλ', ὦ φίλη παῖ, τὰς μὲν ̔́Εκτορος τύχας
<eur. tro. 698> ἔασον: οὐ μὴ δάκρυά νιν σώσῃ τὰ σά:
<eur. tro. 699> τίμα δὲ τὸν παρόντα δεσπότην σέθεν,
<eur. tro. 700> φίλον διδοῦσα δέλεαρ ἀνδρὶ σῶν τρόπων.
<eur. tro. 701> κἂν δρᾷς τάδ', ἐς τὸ κοινὸν εὐφρανεῖς φίλους
<eur. tro. 702> καὶ παῖδα τόνδε παιδὸς ἐκθρέψειας ἂν
<eur. tro. 703> Τροίᾳ μέγιστον ὠφέλημ', ἵν' — εἴ ποτε —
<eur. tro. 704> ἐκ σοῦ γενόμενοι παῖδες ̓́Ιλιον πάλιν
<eur. tro. 705> κατοικίσειαν, καὶ πόλις γένοιτ' ἔτι.
<eur. tro. 706> ἀλλ' ἐκ λόγου γὰρ ἄλλος ἐκβαίνει λόγος,
<eur. tro. 707> τίν' αὖ δέδορκα τόνδ' ̓Αχαιϊκὸν λάτριν
<eur. tro. 708> στείχοντα καινῶν ἄγγελον βουλευμάτων;
<eur. tro. 709> Φρυγῶν ἀρίστου πρίν ποθ' ̔́Εκτορος δάμαρ,
<eur. tro. 710> μή με στυγήσῃς: οὐχ ἑκὼν γὰρ ἀγγελῶ.
<eur. tro. 711> Δαναῶν δὲ κοινὰ Πελοπιδῶν τ' ἀγγέλματα
<eur. tro. 712> τί δ' ἔστιν; ὥς μοι φροιμίων ἄρχῃ κακῶν.
<eur. tro. 713> ἔδοξε τόνδε παῖδα πῶς εἴπω λόγον;
<eur. tro. 714> μῶν οὐ τὸν αὐτὸν δεσπότην ἡμῖν ἔχειν;
<eur. tro. 715> οὐδεὶς ̓Αχαιῶν τοῦδε δεσπόσει ποτέ.
<eur. tro. 716> ἀλλ' ἐνθάδ' αὐτοῦ λείψανον Φρυγῶν λιπεῖν;
<eur. tro. 717> οὐκ οἶδ' ὅπως σοι ῥᾳδίως εἴπω κακά.
<eur. tro. 718> ἐπῄνες' αἰδῶ, πλὴν ἐὰν λέγῃς καλά.
<eur. tro. 719> κτενοῦσι σὸν παῖδ', ὡς πύθῃ κακὸν μέγα.
<eur. tro. 720> οἴμοι, γάμων τόδ' ὡς κλύω μεῖζον κακόν.
<eur. tro. 721> νικᾷ δ' ̓Οδυσσεὺς ἐν Πανέλλησιν λέγων
<eur. tro. 722> αἰαῖ μάλ': οὐ γὰρ μέτρια πάσχομεν κακά.
<eur. tro. 723> λέξας ἀρίστου παῖδα μὴ τρέφειν πατρὸς
<eur. tro. 724> τοιαῦτα νικήσειε τῶν αὑτοῦ πέρι.
<eur. tro. 725> ῥῖψαι δὲ πύργων δεῖν σφε Τρωικῶν ἄπο.
<eur. tro. 726> ἀλλ' ὣς γενέσθω, καὶ σοφωτέρα φανῇ:
<eur. tro. 727> μήτ' ἀντέχου τοῦδ', εὐγενῶς δ' ἄλγει κακοῖς,
<eur. tro. 728> μήτε σθένουσα μηδὲν ἰσχύειν δόκει.
<eur. tro. 729> ἔχεις γὰρ ἀλκὴν οὐδαμῇ. σκοπεῖν δὲ χρή:
<eur. tro. 730> πόλις τ' ὄλωλε καὶ πόσις, κρατῇ δὲ σύ,
<eur. tro. 731> ἡμεῖς δὲ πρὸς γυναῖκα μάρνασθαι μίαν
<eur. tro. 732> οἷοί τε. τούτων οὕνεκ' οὐ μάχης ἐρᾶν
<eur. tro. 733> οὐδ' αἰσχρὸν οὐδὲν οὐδ' ἐπίφθονόν σε δρᾶν,
<eur. tro. 734> οὐδ' αὖ ς' ̓Αχαιοῖς βούλομαι ῥίπτειν ἀράς.
<eur. tro. 735> εἰ γάρ τι λέξεις ὧν χολώσεται στρατός,
<eur. tro. 736> οὔτ' ἂν ταφείη παῖς ὅδ' οὔτ' οἴκτου τύχοι.
<eur. tro. 737> σιγῶσα δ' εὖ τε τὰς τύχας κεκτημένη
<eur. tro. 738> τὸν τοῦδε νεκρὸν οὐκ ἄθαπτον ἂν λίποις
<eur. tro. 739> αὐτή τ' ̓Αχαιῶν πρευμενεστέρων τύχοις.
<eur. tro. 740> ὦ φίλτατ', ὦ περισσὰ τιμηθεὶς τέκνον,
<eur. tro. 741> θανῇ πρὸς ἐχθρῶν μητέρ' ἀθλίαν λιπών,
<eur. tro. 742> ἡ τοῦ πατρὸς δέ ς' εὐγένει' ἀποκτενεῖ,
<eur. tro. 743> ἣ τοῖσιν ἄλλοις γίγνεται σωτηρία,
<eur. tro. 744> τὸ δ' ἐσθλὸν οὐκ ἐς καιρὸν ἦλθε σοὶ πατρός.
<eur. tro. 745> ὦ λέκτρα τἀμὰ δυστυχῆ τε καὶ γάμοι,
<eur. tro. 746> οἷς ἦλθον ἐς μέλαθρον ̔́Εκτορός ποτε,
<eur. tro. 747> οὐ σφάγιον υἱὸν Δαναί̈δαις τέξους' ἐμόν,
<eur. tro. 748> ἀλλ' ὡς τύραννον ̓Ασιάδος πολυσπόρου.
<eur. tro. 749> ὦ παῖ, δακρύεις: αἰσθάνῃ κακῶν σέθεν;
<eur. tro. 750> τί μου δέδραξαι χερσὶ κἀντέχῃ πέπλων,
<eur. tro. 751> νεοσσὸς ὡσεὶ πτέρυγας ἐσπίτνων ἐμάς;
<eur. tro. 752> οὐκ εἶσιν ̔́Εκτωρ κλεινὸν ἁρπάσας δόρυ
<eur. tro. 753> γῆς ἐξανελθὼν σοὶ φέρων σωτηρίαν,
<eur. tro. 754> οὐ συγγένεια πατρός, οὐκ ἰσχὺς Φρυγῶν:
<eur. tro. 755> λυγρὸν δὲ πήδημ' ἐς τράχηλον ὑψόθεν
<eur. tro. 756> πεσὼν ἀνοίκτως, πνεῦμ' ἀπορρήξεις σέθεν.
<eur. tro. 757> ὦ νέον ὑπαγκάλισμα μητρὶ φίλτατον,
<eur. tro. 758> ὦ χρωτὸς ἡδὺ πνεῦμα: διὰ κενῆς ἄρα
<eur. tro. 759> ἐν σπαργάνοις σε μαστὸς ἐξέθρεψ' ὅδε,
<eur. tro. 760> μάτην δ' ἐμόχθουν καὶ κατεξάνθην πόνοις.
<eur. tro. 761> νῦν — οὔποτ' αὖθις — μητέρ' ἀσπάζου σέθεν,
<eur. tro. 762> πρόσπιτνε τὴν τεκοῦσαν, ἀμφὶ δ' ὠλένας
<eur. tro. 763> ἕλισς' ἐμοῖς νώτοισι καὶ στόμ' ἅρμοσον.
<eur. tro. 764> ὦ βάρβαρ' ἐξευρόντες ̔́Ελληνες κακά,
<eur. tro. 765> τί τόνδε παῖδα κτείνετ' οὐδὲν αἴτιον;
<eur. tro. 766> ὦ Τυνδάρειον ἔρνος, οὔποτ' εἶ Διός,
<eur. tro. 767> πολλῶν δὲ πατέρων φημί ς' ἐκπεφυκέναι,
<eur. tro. 768> ̓Αλάστορος μὲν πρῶτον, εἶτα δὲ Φθόνου,
<eur. tro. 769> Φόνου τε Θανάτου θ' ὅσα τε γῆ τρέφει κακά.
<eur. tro. 770> οὐ γάρ ποτ' αὐχῶ Ζῆνά γ' ἐκφῦσαί ς' ἐγώ,
<eur. tro. 771> πολλοῖσι κῆρα βαρβάροις ̔́Ελλησί τε.
<eur. tro. 772> ὄλοιο: καλλίστων γὰρ ὀμμάτων ἄπο
<eur. tro. 773> αἰσχρῶς τὰ κλεινὰ πεδί' ἀπώλεσας Φρυγῶν.
<eur. tro. 774> ἀλλ' ἄγετε φέρετε ῥίπτετ', εἰ ῥίπτειν δοκεῖ:
<eur. tro. 775> δαίνυσθε τοῦδε σάρκας. ἔκ τε γὰρ θεῶν
<eur. tro. 776> διολλύμεσθα, παιδί τ' οὐ δυναίμεθ' ἂν
<eur. tro. 777> θάνατον ἀρῆξαι. κρύπτετ' ἄθλιον δέμας
<eur. tro. 778> καὶ ῥίπτετ' ἐς ναῦς: ἐπὶ καλὸν γὰρ ἔρχομαι
<eur. tro. 779> ὑμέναιον, ἀπολέσασα τοὐμαυτῆς τέκνον.
<eur. tro. 780> τάλαινα Τροία, μυρίους ἀπώλεσας
<eur. tro. 781> μιᾶς γυναικὸς καὶ λέχους στυγνοῦ χάριν.
<eur. tro. 782> ἄγε παῖ, φίλιον πρόσπτυγμα μεθεὶς
<eur. tro. 783> μητρὸς μογερᾶς, βαῖνε πατρῴων
<eur. tro. 784> πύργων ἐπ' ἄκρας στεφάνας, ὅθι σοι
<eur. tro. 785> πνεῦμα μεθεῖναι ψῆφος ἐκράνθη.
<eur. tro. 786> λαμβάνετ' αὐτόν. τὰ δὲ τοιάδε χρὴ
<eur. tro. 787> κηρυκεύειν, ὅστις ἄνοικτος
<eur. tro. 788> καὶ ἀναιδείᾳ τῆς ἡμετέρας
<eur. tro. 789> γνώμης μᾶλλον φίλος ἐστίν.
<eur. tro. 790> ὦ τέκνον, ὦ παῖ παιδὸς μογεροῦ,
<eur. tro. 791> συλώμεθα σὴν ψυχὴν ἀδίκως
<eur. tro. 792> μήτηρ κἀγώ. τί πάθω; τί ς' ἐγώ,
<eur. tro. 793> δύσμορε, δράσω; τάδε σοι δίδομεν
<eur. tro. 794> πλήγματα κρατὸς στέρνων τε κόπους:
<eur. tro. 795> τῶνδε γὰρ ἄρχομεν. οἲ 'γὼ πόλεως,
<eur. tro. 796> οἴμοι δὲ σέθεν: τί γὰρ οὐκ ἔχομεν;
<eur. tro. 797> τίνος ἐνδέομεν μὴ οὐ πανσυδίᾳ
<eur. tro. 798> χωρεῖν ὀλέθρου διὰ παντός;
<eur. tro. 799> μελισσοτρόφου Σαλαμῖνος ὦ βασιλεῦ Τελαμών,
<eur. tro. 800> νάσου περικύμονος οἰκήσας ἕδραν
<eur. tro. 801> τᾶς ἐπικεκλιμένας ὄχθοις ἱεροῖς, ἵν' ἐλαίας
<eur. tro. 802> πρῶτον ἔδειξε κλάδον γλαυκᾶς ̓Αθάνα,
<eur. tro. 803> οὐράνιον στέφανον λιπαραῖσί τε κόσμον ̓Αθήναις,
<eur. tro. 804> ἔβας ἔβας τῷ τοξοφόρῳ συναρι-
<eur. tro. 805> στεύων ἅμ' ̓Αλκμήνας γόνῳ
<eur. tro. 806> ̓́Ιλιον ̓́Ιλιον ἐκπέρσων πόλιν
<eur. tro. 807> ἁμετέραν τὸ πάροιθεν ὅτ' ἔβας ἀφ' ̔Ελλάδος:
<eur. tro. 808> ὅθ' ̔Ελλάδος ἄγαγε πρῶτον ἄνθος ἀτυζόμενος
<eur. tro. 810> πώλων, Σιμόεντι δ' ἐπ' εὐρείτᾳ πλάταν
<eur. tro. 811> ἔσχασε ποντοπόρον καὶ ναύδετ' ἀνήψατο πρυμνᾶν
<eur. tro. 812> καὶ χερὸς εὐστοχίαν ἐξεῖλε ναῶν,
<eur. tro. 814> Λαομέδοντι φόνον: κανόνων δὲ τυκίσματα Φοίβου
<eur. tro. 815> πυρὸς φοίνικι πνοᾷ καθελὼν
<eur. tro. 816> Τροίας ἐπόρθησε χθόνα.
<eur. tro. 818> δὶς δὲ δυοῖν πιτύλοιν τείχη † περὶ †
<eur. tro. 819> Δαρδανίας φοινία κατέλυσεν αἰχμά.
<eur. tro. 820> μάταν ἄρ', ὦ χρυσέαις ἐν οἰνοχόαις ἁβρὰ βαίνων,
<eur. tro. 821> Λαομεδόντιε παῖ,
<eur. tro. 823> Ζηνὸς ἔχεις κυλίκων πλήρωμα, καλλίσταν λατρείαν:
<eur. tro. 825> ἁ δέ σε γειναμένα πυρὶ δαίεται:
<eur. tro. 826> ἠιόνες δ' ἅλιαι
<eur. tro. 829> ἴακχον οἰωνὸς οἷ-
<eur. tro. 830> ον τεκέων ὕπερ βοᾷ,
<eur. tro. 831> ᾇ μὲν εὐνάτορας, ᾇ δὲ παῖδας,
<eur. tro. 832> ᾇ δὲ ματέρας γεραιάς.
<eur. tro. 833> τὰ δὲ σὰ δροσόεντα λουτρὰ
<eur. tro. 834> γυμνασίων τε δρόμοι
<eur. tro. 835> βεβᾶσι, σὺ δὲ πρόσωπα νεα-
<eur. tro. 836> ρὰ χάρισι παρὰ Διὸς θρόνοις
<eur. tro. 837> καλλιγάλανα τρέφεις: Πριάμοιο δὲ γαῖαν
<eur. tro. 838> ̔Ελλὰς ὤλες' αἰχμά.
<eur. tro. 840> ̓́Ερως ̓́Ερως, ὃς τὰ Δαρδάνεια μέλαθρά ποτ' ἦλθες
<eur. tro. 842> οὐρανίδαισι μέλων,
<eur. tro. 844> ὡς τότε μὲν μεγάλως Τροίαν ἐπύργωσας, θεοῖσι
<eur. tro. 845> κῆδος ἀναψάμενος. τὸ μὲν οὖν Διὸς
<eur. tro. 846> οὐκέτ' ὄνειδος ἐρῶ:
<eur. tro. 847> τὸ τᾶς δὲ λευκοπτέρου
<eur. tro. 849> φίλιον ̔Αμέρας βροτοῖς
<eur. tro. 850> φέγγος ὀλοὸν εἶδε γαῖαν,
<eur. tro. 851> εἶδε περγάμων ὄλεθρον,
<eur. tro. 852> τεκνοποιὸν ἔχουσα τᾶσδε
<eur. tro. 854> γᾶς πόσιν ἐν θαλάμοις,
<eur. tro. 855> ὃν ἀστέρων τέθριππος ἔλα-
<eur. tro. 856> βε χρύσεος ὄχος ἀναρπάσας,
<eur. tro. 857> ἐλπίδα γᾷ πατρίᾳ μεγάλαν: τὰ θεῶν δὲ
<eur. tro. 858> φίλτρα φροῦδα Τροίᾳ.
<eur. tro. 860> ὦ καλλιφεγγὲς ἡλίου σέλας τόδε,
<eur. tro. 861> ἐν ᾧ δάμαρτα τὴν ἐμὴν χειρώσομαι
<eur. tro. 862> † ̔Ελένην: ὁ γὰρ δὴ πολλὰ μοχθήσας ἐγὼ
<eur. tro. 863> Μενέλαός εἰμι καὶ στράτευμ' ̓Αχαιϊκόν. †
<eur. tro. 864> ἦλθον δὲ Τροίαν οὐχ ὅσον δοκοῦσί με
<eur. tro. 865> γυναικὸς οὕνεκ', ἀλλ' ἐπ' ἄνδρ' ὃς ἐξ ἐμῶν
<eur. tro. 866> δόμων δάμαρτα ξεναπάτης ἐλῄσατο.
<eur. tro. 867> κεῖνος μὲν οὖν δέδωκε σὺν θεοῖς δίκην
<eur. tro. 868> αὐτός τε καὶ γῆ δορὶ πεσοῦς' ̔Ελληνικῷ.
<eur. tro. 869> ἥκω δὲ τὴν τάλαιναν — οὐ γὰρ ἡδέως
<eur. tro. 870> ὄνομα δάμαρτος ἥ ποτ' ἦν ἐμὴ λέγω —
<eur. tro. 871> ἄξων: δόμοις γὰρ τοῖσδ' ἐν αἰχμαλωτικοῖς
<eur. tro. 872> κατηρίθμηται Τρῳάδων ἄλλων μέτα.
<eur. tro. 873> οἵπερ γὰρ αὐτὴν ἐξεμόχθησαν δορί,
<eur. tro. 874> κτανεῖν ἐμοί νιν ἔδοσαν, εἴτε μὴ κτανὼν
<eur. tro. 875> θέλοιμ' ἄγεσθαι πάλιν ἐς ̓Αργείαν χθόνα.
<eur. tro. 876> ἐμοὶ δ' ἔδοξε τὸν μὲν ἐν Τροίᾳ μόρον
<eur. tro. 877> ̔Ελένης ἐᾶσαι, ναυπόρῳ δ' ἄγειν πλάτῃ
<eur. tro. 878> ̔Ελληνίδ' ἐς γῆν κᾆτ' ἐκεῖ δοῦναι κτανεῖν,
<eur. tro. 879> ποινὰς ὅσοις τεθνᾶς' ἐν ̓Ιλίῳ φίλοι.
<eur. tro. 880> ἀλλ' εἶα χωρεῖτ' ἐς δόμους, ὀπάονες,
<eur. tro. 881> κομίζετ' αὐτὴν τῆς μιαιφονωτάτης
<eur. tro. 882> κόμης ἐπισπάσαντες: οὔριοι δ' ὅταν
<eur. tro. 883> πνοαὶ μόλωσι, πέμψομέν νιν ̔Ελλάδα.
<eur. tro. 884> ὦ γῆς ὄχημα κἀπὶ γῆς ἔχων ἕδραν,
<eur. tro. 885> ὅστις ποτ' εἶ σύ, δυστόπαστος εἰδέναι,
<eur. tro. 886> Ζεύς, εἴτ' ἀνάγκη φύσεος εἴτε νοῦς βροτῶν,
<eur. tro. 887> προσηυξάμην σε: πάντα γὰρ δι' ἀψόφου
<eur. tro. 888> βαίνων κελεύθου κατὰ δίκην τὰ θνήτ' ἄγεις.
<eur. tro. 889> τί δ' ἔστιν; εὐχὰς ὡς ἐκαίνισας θεῶν.
<eur. tro. 890> αἰνῶ σε, Μενέλα', εἰ κτενεῖς δάμαρτα σήν.
<eur. tro. 891> ὁρᾶν δὲ τήνδε φεῦγε, μή ς' ἕλῃ πόθῳ.
<eur. tro. 892> αἱρεῖ γὰρ ἀνδρῶν ὄμματ', ἐξαιρεῖ πόλεις,
<eur. tro. 893> πίμπρησιν οἴκους: ὧδ' ἔχει κηλήματα.
<eur. tro. 894> ἐγώ νιν οἶδα, καὶ σύ, χοἱ πεπονθότες.
<eur. tro. 895> Μενέλαε, φροίμιον μὲν ἄξιον φόβου
<eur. tro. 896> τόδ' ἐστίν: ἐν γὰρ χερσὶ προσπόλων σέθεν
<eur. tro. 897> βίᾳ πρὸ τῶνδε δωμάτων ἐκπέμπομαι.
<eur. tro. 898> ἀτὰρ σχεδὸν μὲν οἶδά σοι μισουμένη,
<eur. tro. 899> ὅμως δ' ἐρέσθαι βούλομαι: γνῶμαι τίνες
<eur. tro. 900> ̔́Ελλησι καὶ σοὶ τῆς ἐμῆς ψυχῆς πέρι;
<eur. tro. 901> οὐκ εἰς ἀκριβὲς ἦλθες, ἀλλ' ἅπας στρατὸς
<eur. tro. 902> κτανεῖν ἐμοί ς' ἔδωκεν, ὅνπερ ἠδίκεις.
<eur. tro. 903> ἔξεστιν οὖν πρὸς ταῦτ' ἀμείψασθαι λόγῳ,
<eur. tro. 904> ὡς οὐ δικαίως, ἢν θάνω, θανούμεθα;
<eur. tro. 905> οὐκ ἐς λόγους ἐλήλυθ', ἀλλά σε κτενῶν.
<eur. tro. 906> ἄκουσον αὐτῆς, μὴ θάνῃ τοῦδ' ἐνδεής,
<eur. tro. 907> Μενέλαε, καὶ δὸς τοὺς ἐναντίους λόγους
<eur. tro. 908> ἡμῖν κατ' αὐτῆς: τῶν γὰρ ἐν Τροίᾳ κακῶν
<eur. tro. 909> οὐδὲν κάτοισθα. συντεθεὶς δ' ὁ πᾶς λόγος
<eur. tro. 910> κτενεῖ νιν οὕτως ὥστε μηδαμοῦ φυγεῖν.
<eur. tro. 911> σχολῆς τὸ δῶρον: εἰ δὲ βούλεται λέγειν,
<eur. tro. 912> ἔξεστι. τῶν σῶν δ' οὕνεχ' — ὡς μάθῃ — λόγων
<eur. tro. 913> δώσω τόδ' αὐτῇ: τῆσδε δ' οὐ δώσω χάριν.
<eur. tro. 914> ἴσως με, κἂν εὖ κἂν κακῶς δόξω λέγειν,
<eur. tro. 915> οὐκ ἀνταμείψῃ πολεμίαν ἡγούμενος.
<eur. tro. 916> ἐγὼ δ', ἅ ς' οἶμαι διὰ λόγων ἰόντ' ἐμοῦ
<eur. tro. 917> κατηγορήσειν, ἀντιθεῖς' ἀμείψομαι
<eur. tro. 918> τοῖς σοῖσι τἀμὰ καὶ τὰ ς' αἰτιάματα.
<eur. tro. 919> πρῶτον μὲν ἀρχὰς ἔτεκεν ἥδε τῶν κακῶν,
<eur. tro. 920> Πάριν τεκοῦσα: δεύτερον δ' ἀπώλεσε
<eur. tro. 921> Τροίαν τε κἄμ' ὁ πρέσβυς οὐ κτανὼν βρέφος,
<eur. tro. 922> δαλοῦ πικρὸν μίμημ', ̓Αλέξανδρόν ποτε.
<eur. tro. 923> ἐνθένδε τἀπίλοιπ' ἄκουσον ὡς ἔχει.
<eur. tro. 924> ἔκρινε τρισσὸν ζεῦγος ὅδε τριῶν θεῶν:
<eur. tro. 925> καὶ Παλλάδος μὲν ἦν ̓Αλεξάνδρῳ δόσις
<eur. tro. 926> Φρυξὶ στρατηγοῦνθ' ̔Ελλάδ' ἐξανιστάναι,
<eur. tro. 927> ̔́Ηρα δ' ὑπέσχετ' ̓Ασιάδ' Εὐρώπης θ' ὅρους
<eur. tro. 928> τυραννίδ' ἕξειν, εἴ σφε κρίνειεν Πάρις:
<eur. tro. 929> Κύπρις δὲ τοὐμὸν εἶδος ἐκπαγλουμένη
<eur. tro. 930> δώσειν ὑπέσχετ', εἰ θεὰς ὑπερδράμοι
<eur. tro. 931> κάλλει. τὸν ἔνθεν δ' ὡς ἔχει σκέψαι λόγον:
<eur. tro. 932> νικᾷ Κύπρις θεάς, καὶ τοσόνδ' οὑμοὶ γάμοι
<eur. tro. 933> ὤνησαν ̔Ελλάδ': οὐ κρατεῖσθ' ἐκ βαρβάρων,
<eur. tro. 934> οὔτ' ἐς δόρυ σταθέντες, οὐ τυραννίδι.
<eur. tro. 935> ἃ δ' εὐτύχησεν ̔Ελλάς, ὠλόμην ἐγὼ
<eur. tro. 936> εὐμορφίᾳ πραθεῖσα, κὠνειδίζομαι
<eur. tro. 937> ἐξ ὧν ἐχρῆν με στέφανον ἐπὶ κάρᾳ λαβεῖν.
<eur. tro. 938> οὔπω με φήσεις αὐτὰ τἀν ποσὶν λέγειν,
<eur. tro. 939> ὅπως ἀφώρμης' ἐκ δόμων τῶν σῶν λάθρα.
<eur. tro. 940> ἦλθ' οὐχὶ μικρὰν θεὸν ἔχων αὑτοῦ μέτα
<eur. tro. 941> ὁ τῆσδ' ἀλάστωρ, εἴτ' ̓Αλέξανδρον θέλεις
<eur. tro. 942> ὀνόματι προσφωνεῖν νιν εἴτε καὶ Πάριν:
<eur. tro. 943> ὅν, ὦ κάκιστε, σοῖσιν ἐν δόμοις λιπὼν
<eur. tro. 944> Σπάρτης ἀπῆρας νηὶ Κρησίαν χθόνα.
<eur. tro. 945> εἶἑν.
<eur. tro. 946> οὐ σέ, ἀλλ' ἐμαυτὴν τοὐπὶ τῷδ' ἐρήσομαι:
<eur. tro. 947> τί δὴ φρονοῦσά γ' ἐκ δόμων ἅμ' ἑσπόμην
<eur. tro. 948> ξένῳ, προδοῦσα πατρίδα καὶ δόμους ἐμούς;
<eur. tro. 949> τὴν θεὸν κόλαζε καὶ Διὸς κρείσσων γενοῦ,
<eur. tro. 950> ὃς τῶν μὲν ἄλλων δαιμόνων ἔχει κράτος,
<eur. tro. 950> κείνης δὲ δοῦλός ἐστι: συγγνώμη δ' ἐμοί.
<eur. tro. 951> ἔνθεν δ' ἔχοις ἂν εἰς ἔμ' εὐπρεπῆ λόγον:
<eur. tro. 952> ἐπεὶ θανὼν γῆς ἦλθ' ̓Αλέξανδρος μυχούς,
<eur. tro. 953> χρῆν μ', ἡνίκ' οὐκ ἦν θεοπόνητά μου λέχη,
<eur. tro. 954> λιποῦσαν οἴκους ναῦς ἐπ' ̓Αργείων μολεῖν.
<eur. tro. 955> ἔσπευδον αὐτὸ τοῦτο: μάρτυρες δέ μοι
<eur. tro. 956> πύργων πυλωροὶ κἀπὸ τειχέων σκοποί,
<eur. tro. 957> οἳ πολλάκις μ' ἐφηῦρον ἐξ ἐπάλξεων
<eur. tro. 958> πλεκταῖσιν ἐς γῆν σῶμα κλέπτουσαν τόδε.
<eur. tro. 959> βίᾳ δ' ὁ καινός μ' οὗτος ἁρπάσας πόσις
<eur. tro. 960> Δηίφοβος ἄλοχον εἶχεν ἀκόντων Φρυγῶν.
<eur. tro. 961> πῶς οὖν ἔτ' ἂν θνῄσκοιμ' ἂν ἐνδίκως, πόσι,
<eur. tro. 963> πρὸς σοῦ δικαίως, ἣν ὁ μὲν βίᾳ γαμεῖ,
<eur. tro. 964> τὰ δ' οἴκοθεν κεῖν' ἀντὶ νικητηρίων
<eur. tro. 965> πικρῶς ἐδούλευς'; εἰ δὲ τῶν θεῶν κρατεῖν
<eur. tro. 965> βούλῃ, τὸ χρῄζειν ἀμαθές ἐστί σου τόδε.
<eur. tro. 966> βασίλει', ἄμυνον σοῖς τέκνοισι καὶ πάτρᾳ
<eur. tro. 967> πειθὼ διαφθείρουσα τῆσδ', ἐπεὶ λέγει
<eur. tro. 968> καλῶς κακοῦργος οὖσα: δεινὸν οὖν τόδε.
<eur. tro. 969> ταῖς θεαῖσι πρῶτα σύμμαχος γενήσομαι
<eur. tro. 970> καὶ τήνδε δείξω μὴ λέγουσαν ἔνδικα.
<eur. tro. 971> ἐγὼ γὰρ ̔́Ηραν παρθένον τε Παλλάδα
<eur. tro. 972> οὐκ ἐς τοσοῦτον ἀμαθίας ἐλθεῖν δοκῶ,
<eur. tro. 973> ὥσθ' ἣ μὲν ̓́Αργος βαρβάροις ἀπημπόλα,
<eur. tro. 974> Παλλὰς δ' ̓Αθήνας Φρυξὶ δουλεύειν ποτέ,
<eur. tro. 975> εἰ παιδιαῖσι καὶ χλιδῇ μορφῆς πέρι
<eur. tro. 976> ἦλθον πρὸς ̓́Ιδην. τοῦ γὰρ οὕνεκ' ἂν θεὰ
<eur. tro. 977> ̔́Ηρα τοσοῦτον ἔσχ' ἔρωτα καλλονῆς;
<eur. tro. 978> πότερον ἀμείνον' ὡς λάβῃ Διὸς πόσιν;
<eur. tro. 979> ἢ γάμον ̓Αθηνᾶ θεῶν τίνος θηρωμένη —
<eur. tro. 980> ἣ παρθενείαν πατρὸς ἐξῃτήσατο,
<eur. tro. 981> φεύγουσα λέκτρα; μὴ ἀμαθεῖς ποίει θεὰς
<eur. tro. 982> τὸ σὸν κακὸν κοσμοῦσα, μὴ οὐ πείσῃς σοφούς.
<eur. tro. 983> Κύπριν δ' ἔλεξας — ταῦτα γὰρ γέλως πολύς —
<eur. tro. 984> ἐλθεῖν ἐμῷ ξὺν παιδὶ Μενέλεω δόμους.
<eur. tro. 985> οὐκ ἂν μένους' ἂν ἥσυχός ς' ἐν οὐρανῷ
<eur. tro. 986> αὐταῖς ̓Αμύκλαις ἤγαγεν πρὸς ̓́Ιλιον;
<eur. tro. 987> ἦν οὑμὸς υἱὸς κάλλος ἐκπρεπέστατος,
<eur. tro. 988> ὁ σὸς δ' ἰδών νιν νοῦς ἐποιήθη Κύπρις:
<eur. tro. 989> τὰ μῶρα γὰρ πάντ' ἐστὶν ̓Αφροδίτη βροτοῖς,
<eur. tro. 990> καὶ τοὔνομ' ὀρθῶς ἀφροσύνης ἄρχει θεᾶς.
<eur. tro. 991> ὃν εἰσιδοῦσα βαρβάροις ἐσθήμασι
<eur. tro. 992> χρυσῷ τε λαμπρὸν ἐξεμαργώθης φρένας.
<eur. tro. 993> ἐν μὲν γὰρ ̓́Αργει μίκρ' ἔχους' ἀνεστρέφου,
<eur. tro. 994> Σπάρτης δ' ἀπαλλαχθεῖσα τὴν Φρυγῶν πόλιν
<eur. tro. 995> χρυσῷ ῥέουσαν ἤλπισας κατακλύσειν
<eur. tro. 996> δαπάναισιν: οὐδ' ἦν ἱκανά σοι τὰ Μενέλεω
<eur. tro. 997> μέλαθρα ταῖς σαῖς ἐγκαθυβρίζειν τρυφαῖς.
<eur. tro. 998> εἶἑν: βίᾳ γὰρ παῖδα φῄς ς' ἄγειν ἐμόν:
<eur. tro. 999> τίς Σπαρτιατῶν ᾔσθετ'; ἢ ποίαν βοὴν
<eur. tro. 1000> ἀνωλόλυξας — Κάστορος νεανίου
<eur. tro. 1001> τοῦ συζύγου τ' ἔτ' ὄντος, οὐ κατ' ἄστρα πω;
<eur. tro. 1002> ἐπεὶ δὲ Τροίαν ἦλθες ̓Αργεῖοί τέ σου
<eur. tro. 1003> κατ' ἴχνος, ἦν δὲ δοριπετὴς ἀγωνία,
<eur. tro. 1004> εἰ μὲν τὰ τοῦδε κρείσσον' ἀγγέλλοιτό σοι,
<eur. tro. 1005> Μενέλαον ᾔνεις, παῖς ὅπως λυποῖτ' ἐμὸς
<eur. tro. 1006> ἔχων ἔρωτος ἀνταγωνιστὴν μέγαν:
<eur. tro. 1007> εἰ δ' εὐτυχοῖεν Τρῶες, οὐδὲν ἦν ὅδε.
<eur. tro. 1008> ἐς τὴν τύχην δ' ὁρῶσα τοῦτ' ἤσκεις, ὅπως
<eur. tro. 1009> ἕποι' ἅμ' αὐτῇ, τῇ ἀρετῇ δ' οὐκ ἤθελες.
<eur. tro. 1010> κἄπειτα πλεκταῖς σῶμα σὸν κλέπτειν λέγεις
<eur. tro. 1011> πύργων καθιεῖς', ὡς μένους' ἀκουσίως;
<eur. tro. 1012> ποῦ δῆτ' ἐλήφθης ἢ βρόχους ἀρτωμένη
<eur. tro. 1013> ἢ φάσγανον θήγους', ἃ γενναία γυνὴ
<eur. tro. 1014> δράσειεν ἂν ποθοῦσα τὸν πάρος πόσιν;
<eur. tro. 1015> καίτοι ς' ἐνουθέτουν γε πολλὰ πολλάκις:
<eur. tro. 1016> ̓͂Ω θύγατερ, ἔξελθ': οἱ δ' ἐμοὶ παῖδες γάμους
<eur. tro. 1017> ἄλλους γαμοῦσι, σὲ δ' ἐπὶ ναῦς ̓Αχαιϊκὰς
<eur. tro. 1018> πέμψω συνεκκλέψασα: καὶ παῦσον μάχης
<eur. tro. 1019> ̔́Ελληνας ἡμᾶς τε. ἀλλὰ σοὶ τόδ' ἦν πικρόν.
<eur. tro. 1020> ἐν τοῖς ̓Αλεξάνδρου γὰρ ὕβριζες δόμοις
<eur. tro. 1021> καὶ προσκυνεῖσθαι βαρβάρων ὕπ' ἤθελες:
<eur. tro. 1022> μεγάλα γὰρ ἦν σοι. — κἀπὶ τοῖσδε σὸν δέμας
<eur. tro. 1023> ἐξῆλθες ἀσκήσασα κἄβλεψας πόσει
<eur. tro. 1024> τὸν αὐτὸν αἰθέρ', ὦ κατάπτυστον κάρα:
<eur. tro. 1025> ἣν χρῆν ταπεινὴν ἐν πέπλων ἐρειπίοις,
<eur. tro. 1026> φρίκῃ τρέμουσαν, κρᾶτ' ἀπεσκυθισμένην
<eur. tro. 1027> ἐλθεῖν, τὸ σῶφρον τῆς ἀναιδείας πλέον
<eur. tro. 1028> ἔχουσαν ἐπὶ τοῖς πρόσθεν ἡμαρτημένοις.
<eur. tro. 1029> Μενέλα', ἵν' εἰδῇς οἷ τελευτήσω λόγον,
<eur. tro. 1030> στεφάνωσον ̔Ελλάδ' ἀξίως τήνδε κτανὼν
<eur. tro. 1031> σαυτοῦ, νόμον δὲ τόνδε ταῖς ἄλλαισι θὲς
<eur. tro. 1032> γυναιξί, θνῄσκειν ἥτις ἂν προδῷ πόσιν.
<eur. tro. 1033> Μενέλαε, προγόνων τ' ἀξίως δόμων τε σῶν
<eur. tro. 1034> τεῖσαι δάμαρτα κἀφελοῦ, πρὸς ̔Ελλάδος,
<eur. tro. 1035> ψόγον τὸ θῆλύ τ', εὐγενὴς ἐχθροῖς φανείς.
<eur. tro. 1036> ἐμοὶ σὺ συμπέπτωκας ἐς ταὐτὸν λόγου,
<eur. tro. 1037> ἑκουσίως τήνδ' ἐκ δόμων ἐλθεῖν ἐμῶν
<eur. tro. 1038> ξένας ἐς εὐνάς: χἡ Κύπρις κόμπου χάριν
<eur. tro. 1039> λόγοις ἐνεῖται. — βαῖνε λευστήρων πέλας
<eur. tro. 1040> πόνους τ' ̓Αχαιῶν ἀπόδος ἐν μικρῷ μακροὺς
<eur. tro. 1041> θανοῦς', ἵν' εἰδῇς μὴ καταισχύνειν ἐμέ.
<eur. tro. 1042> μή, πρός σε γονάτων, τὴν νόσον τὴν τῶν θεῶν
<eur. tro. 1043> προσθεὶς ἐμοὶ κτάνῃς με, συγγίγνωσκε δέ.
<eur. tro. 1044> μηδ' οὓς ἀπέκτειν' ἥδε συμμάχους προδῷς:
<eur. tro. 1045> ἐγὼ πρὸ κείνων καὶ τέκνων σε λίσσομαι.
<eur. tro. 1046> παῦσαι, γεραιά: τῆσδε δ' οὐκ ἐφρόντισα.
<eur. tro. 1047> λέγω δὲ προσπόλοισι πρὸς πρύμνας νεῶν
<eur. tro. 1048> τήνδ' ἐκκομίζειν, ἔνθα ναυστολήσεται.
<eur. tro. 1049> μή νυν νεὼς σοὶ ταὐτὸν ἐσβήτω σκάφος.
<eur. tro. 1050> τί δ' ἔστι; μεῖζον βρῖθος ἢ πάροιθ' ἔχει;
<eur. tro. 1051> οὐκ ἔστ' ἐραστὴς ὅστις οὐκ ἀεὶ φιλεῖ.
<eur. tro. 1052> ὅπως ἂν ἐκβῇ τῶν ἐρωμένων ὁ νοῦς.
<eur. tro. 1053> ἔσται δ' ἃ βούλῃ: ναῦν γὰρ οὐκ ἐσβήσεται
<eur. tro. 1054> ἐς ἥνπερ ἡμεῖς: καὶ γὰρ οὐ κακῶς λέγεις:
<eur. tro. 1055> ἐλθοῦσα δ' ̓́Αργος ὥσπερ ἀξία κακῶς
<eur. tro. 1056> κακὴ θανεῖται καὶ γυναιξὶ σωφρονεῖν
<eur. tro. 1057> πάσαισι θήσει. ῥᾴδιον μὲν οὐ τόδε:
<eur. tro. 1058> ὅμως δ' ὁ τῆσδ' ὄλεθρος ἐς φόβον βαλεῖ
<eur. tro. 1059> τὸ μῶρον αὐτῶν, κἂν ἔτ' ὦς' ἐχθίονες.
<eur. tro. 1060> οὕτω δὴ τὸν ἐν ̓Ιλίῳ
<eur. tro. 1061> ναὸν καὶ θυόεντα βω-
<eur. tro. 1062> μὸν προύδωκας ̓Αχαιοῖς,
<eur. tro. 1063> ὦ Ζεῦ, καὶ πελάνων φλόγα
<eur. tro. 1064> σμύρνης αἰθερίας τε κα-
<eur. tro. 1065> πνὸν καὶ Πέργαμον ἱερὰν
<eur. tro. 1066> ̓Ιδαῖά τ' ̓Ιδαῖα κισσοφόρα νάπη
<eur. tro. 1067> χιόνι κατάρυτα ποταμίᾳ
<eur. tro. 1069> τέρμονα πρωτόβολόν θ' ἁλίῳ,
<eur. tro. 1070> τὰν καταλαμπομέναν ζαθέαν θεράπναν.
<eur. tro. 1071> φροῦδαί σοι θυσίαι χορῶν τ'
<eur. tro. 1072> εὔφημοι κέλαδοι κατ' ὄρ-
<eur. tro. 1073> φναν τε παννυχίδες θεῶν,
<eur. tro. 1074> χρυσέων τε ξοάνων τύποι
<eur. tro. 1075> Φρυγῶν τε ζάθεοι σελᾶ-
<eur. tro. 1076> ναι συνδώδεκα πλήθει.
<eur. tro. 1077> μέλει μέλει μοι τάδ' εἰ φρονεῖς, ἄναξ,
<eur. tro. 1078> οὐράνιον ἕδρανον ἐπιβεβὼς
<eur. tro. 1079> αἰθέρα τε πτόλεως ὀλομένας,
<eur. tro. 1080> ἃν πυρὸς αἰθομένα κατέλυσεν ὁρμά.
<eur. tro. 1081> ὦ φίλος ὦ πόσι μοι,
<eur. tro. 1082> σὺ μὲν φθίμενος ἀλαίνεις
<eur. tro. 1085> ἄθαπτος ἄνυδρος, ἐμὲ δὲ πόντιον σκάφος
<eur. tro. 1086> ἀίσσον πτεροῖσι πορεύσει
<eur. tro. 1087> ἱππόβοτον ̓́Αργος, ἵνα τείχεα
<eur. tro. 1088> λάινα Κυκλώπι' οὐράνια νέμονται.
<eur. tro. 1089> τέκνων δὲ πλῆθος ἐν πύλαις
<eur. tro. 1090> δάκρυσι κατᾴορα στένει:
<eur. tro. 1091> βοᾷ βοᾷ:
<eur. tro. 1092> Μᾶτερ, ὤμοι, μόναν δή μ' ̓Αχαιοὶ κομί-
<eur. tro. 1093> ζουσι σέθεν ἀπ' ὀμμάτων
<eur. tro. 1094> κυανέαν ἐπὶ ναῦν
<eur. tro. 1095> εἰναλίαισι πλάταις
<eur. tro. 1096> ἢ Σαλαμῖν' ἱερὰν
<eur. tro. 1097> ἢ δίπορον κορυφὰν
<eur. tro. 1098> ̓́Ισθμιον, ἔνθα πύλας
<eur. tro. 1099> Πέλοπος ἔχουσιν ἕδραι.
<eur. tro. 1100> εἴθ' ἀκάτου Μενέλα
<eur. tro. 1101> μέσον πέλαγος ἰούσας,
<eur. tro. 1102> δίπαλτον ἱερὸν ἀνὰ μέσον πλατᾶν πέσοι
<eur. tro. 1103> Αἰγαίου κεραυνοφαὲς πῦρ,
<eur. tro. 1105> ̓Ιλιόθεν ὅτε με πολύδακρυν
<eur. tro. 1106> ̔Ελλάδι λάτρευμα γᾶθεν ἐξορίζει,
<eur. tro. 1107> χρύσεα δ' ἔνοπτρα, παρθένων
<eur. tro. 1108> χάριτας, ἔχουσα τυγχάνει
<eur. tro. 1109> Διὸς κόρα:
<eur. tro. 1110> μηδὲ γαῖάν ποτ' ἔλθοι Λάκαιναν πατρῷ-
<eur. tro. 1111> όν τε θάλαμον ἑστίας,
<eur. tro. 1112> μηδὲ πόλιν Πιτάνας
<eur. tro. 1113> χαλκόπυλόν τε θεάν,
<eur. tro. 1114> δύσγαμον αἶσχος ἑλὼν
<eur. tro. 1115> ̔Ελλάδι τᾷ μεγάλᾳ
<eur. tro. 1116> καὶ Σιμοεντιάσιν
<eur. tro. 1117> μέλεα πάθεα ῥοῇσιν.
<eur. tro. 1118> ἰὼ ἰώ,
<eur. tro. 1119> καίν' ἐκ καινῶν μεταβάλλουσαι
<eur. tro. 1120> χθονὶ συντυχίαι. λεύσσετε Τρώων
<eur. tro. 1120> τόνδ' ̓Αστυάνακτ' ἄλοχοι μέλεαι
<eur. tro. 1121> νεκρόν, ὃν πύργων δίσκημα πικρὸν
<eur. tro. 1122> Δαναοὶ κτείναντες ἔχουσιν.
<eur. tro. 1123> ̔Εκάβη, νεὼς μὲν πίτυλος εἷς λελειμμένος
<eur. tro. 1124> λάφυρα τἀπίλοιπ' ̓Αχιλλείου τόκου
<eur. tro. 1125> μέλλει πρὸς ἀκτὰς ναυστολεῖν Φθιώτιδας:
<eur. tro. 1126> αὐτὸς δ' ἀνῆκται Νεοπτόλεμος, καινάς τινας
<eur. tro. 1127> Πηλέως ἀκούσας συμφοράς, ὥς νιν χθονὸς
<eur. tro. 1128> ̓́Ακαστος ἐκβέβληκεν, ὁ Πελίου γόνος.
<eur. tro. 1129> οὗ θᾶσσον οὕνεκ', ἢ χάριν μονῆς ἔχων,
<eur. tro. 1130> φροῦδος, μετ' αὐτοῦ δ' ̓Ανδρομάχη, πολλῶν ἐμοὶ
<eur. tro. 1131> δακρύων ἀγωγός, ἡνίκ' ἐξώρμα χθονός,
<eur. tro. 1132> πάτραν τ' ἀναστένουσα καὶ τὸν ̔́Εκτορος
<eur. tro. 1133> τύμβον προσεννέπουσα. καί σφ' ᾐτήσατο
<eur. tro. 1134> θάψαι νεκρὸν τόνδ', ὃς πεσὼν ἐκ τειχέων
<eur. tro. 1135> ψυχὴν ἀφῆκεν ̔́Εκτορος τοῦ σοῦ γόνος:
<eur. tro. 1136> φόβον τ' ̓Αχαιῶν, χαλκόνωτον ἀσπίδα
<eur. tro. 1137> τήνδ', ἣν πατὴρ τοῦδ' ἀμφὶ πλεύρ' ἐβάλλετο,
<eur. tro. 1138> μή νυν πορεῦσαι Πηλέως ἐφ' ἑστίαν,
<eur. tro. 1139> μηδ' ἐς τὸν αὐτὸν θάλαμον, οὗ νυμφεύσεται
<eur. tro. 1140> μήτηρ νεκροῦ τοῦδ' ̓Ανδρομάχη, λύπας ὁρᾶν,
<eur. tro. 1141> ἀλλ' ἀντὶ κέδρου περιβόλων τε λαί̈νων
<eur. tro. 1142> ἐν τῇδε θάψαι παῖδα: σὰς δ' ἐς ὠλένας
<eur. tro. 1143> δοῦναι, πέπλοισιν ὡς περιστείλῃς νεκρὸν
<eur. tro. 1144> στεφάνοις θ', ὅση σοι δύναμις, ὡς ἔχει τὰ σά:
<eur. tro. 1145> ἐπεὶ βέβηκε, καὶ τὸ δεσπότου τάχος
<eur. tro. 1146> ἀφείλετ' αὐτὴν παῖδα μὴ δοῦναι τάφῳ.
<eur. tro. 1147> ἡμεῖς μὲν οὖν, ὅταν σὺ κοσμήσῃς νέκυν,
<eur. tro. 1148> γῆν τῷδ' ἐπαμπισχόντες ἀροῦμεν δόρυ:
<eur. tro. 1149> σὺ δ' ὡς τάχιστα πρᾶσσε τἀπεσταλμένα.
<eur. tro. 1150> ἑνὸς μὲν οὖν μόχθου ς' ἀπαλλάξας ἔχω:
<eur. tro. 1151> Σκαμανδρίους γὰρ τάσδε διαπερῶν ῥοὰς
<eur. tro. 1152> ἔλουσα νεκρὸν κἀπένιψα τραύματα.
<eur. tro. 1153> ἀλλ' εἶμ' ὀρυκτὸν τῷδ' ἀναρρήξων τάφον,
<eur. tro. 1154> ὡς σύντομ' ἡμῖν τἀπ' ἐμοῦ τε κἀπὸ σοῦ
<eur. tro. 1155> ἐς ἓν ξυνελθόντ' οἴκαδ' ὁρμήσῃ πλάτην.
<eur. tro. 1156> θέσθ' ἀμφίτορνον ἀσπίδ' ̔́Εκτορος πέδῳ,
<eur. tro. 1157> λυπρὸν θέαμα κοὐ φίλον λεύσσειν ἐμοί.
<eur. tro. 1158> ὦ μείζον' ὄγκον δορὸς ἔχοντες ἢ φρενῶν,
<eur. tro. 1159> τί τόνδ', ̓Αχαιοί, παῖδα δείσαντες φόνον
<eur. tro. 1160> καινὸν διειργάσασθε; μὴ Τροίαν ποτὲ
<eur. tro. 1161> πεσοῦσαν ὀρθώσειεν; οὐδὲν ἦτ' ἄρα,
<eur. tro. 1162> ὅθ' ̔́Εκτορος μὲν εὐτυχοῦντος ἐς δόρυ
<eur. tro. 1163> διωλλύμεσθα μυρίας τ' ἄλλης χερός,
<eur. tro. 1164> πόλεως δ' ἁλούσης καὶ Φρυγῶν ἐφθαρμένων
<eur. tro. 1165> βρέφος τοσόνδ' ἐδείσατ': οὐκ αἰνῶ φόβον,
<eur. tro. 1166> ὅστις φοβεῖται μὴ διεξελθὼν λόγῳ.
<eur. tro. 1167> ὦ φίλταθ', ὥς σοι θάνατος ἦλθε δυστυχής.
<eur. tro. 1168> εἰ μὲν γὰρ ἔθανες πρὸ πόλεως, ἥβης τυχὼν
<eur. tro. 1169> γάμων τε καὶ τῆς ἰσοθέου τυραννίδος,
<eur. tro. 1170> μακάριος ἦσθ' ἄν, εἴ τι τῶνδε μακάριον:
<eur. tro. 1171> νῦν δ' αὔτ' ἰδὼν μὲν γνούς τε σῇ ψυχῇ, τέκνον,
<eur. tro. 1172> οὐκ οἶσθ', ἐχρήσω δ' οὐδὲν ἐν δόμοις ἔχων.
<eur. tro. 1173> δύστηνε, κρατὸς ὥς ς' ἔκειρεν ἀθλίως
<eur. tro. 1174> τείχη πατρῷα, Λοξίου πυργώματα,
<eur. tro. 1175> ὃν πόλλ' ἐκήπευς' ἡ τεκοῦσα βόστρυχον
<eur. tro. 1176> φιλήμασίν τ' ἔδωκεν, ἔνθεν ἐκγελᾷ
<eur. tro. 1177> ὀστέων ῥαγέντων φόνος, ἵν' αἰσχρὰ μὴ λέγω.
<eur. tro. 1178> ὦ χεῖρες, ὡς εἰκοὺς μὲν ἡδείας πατρὸς
<eur. tro. 1179> κέκτησθ', ἐν ἄρθροις δ' ἔκλυτοι πρόκεισθέ μοι.
<eur. tro. 1180> ὦ πολλὰ κόμπους ἐκβαλὸν φίλον στόμα,
<eur. tro. 1181> ὄλωλας, ἐψεύσω μ', ὅτ' ἐσπίπτων πέπλους,
<eur. tro. 1182> ̓͂Ω μῆτερ, ηὔδας, ἦ πολύν σοι βοστρύχων
<eur. tro. 1183> πλόκαμον κεροῦμαι, πρὸς τάφον θ' ὁμηλίκων
<eur. tro. 1184> κώμους ἀπάξω, φίλα διδοὺς προσφθέγματα.
<eur. tro. 1185> σὺ δ' οὐκ ἔμ', ἀλλ' ἐγὼ σὲ τὸν νεώτερον,
<eur. tro. 1186> γραῦς ἄπολις ἄτεκνος, ἄθλιον θάπτω νεκρόν.
<eur. tro. 1187> οἴμοι, τὰ πόλλ' ἀσπάσμαθ' αἵ τ' ἐμαὶ τροφαὶ
<eur. tro. 1188> ὕπνοι τ' ἐκεῖνοι φροῦδά μοι. τί καί ποτε
<eur. tro. 1189> γράψειεν ἄν σε μουσοποιὸς ἐν τάφῳ;
<eur. tro. 1190> Τὸν παῖδα τόνδ' ἔκτειναν ̓Αργεῖοί ποτε
<eur. tro. 1191> δείσαντες; — αἰσχρὸν τοὐπίγραμμά γ' ̔Ελλάδι.
<eur. tro. 1192> ἀλλ' οὖν πατρῴων οὐ λαχὼν ἕξεις ὅμως
<eur. tro. 1193> ἐν ᾗ ταφήσῃ χαλκόνωτον ἰτέαν.
<eur. tro. 1194> ὦ καλλίπηχυν ̔́Εκτορος βραχίονα
<eur. tro. 1195> σῴζους', ἄριστον φύλακ' ἀπώλεσας σέθεν.
<eur. tro. 1196> ὡς ἡδὺς ἐν πόρπακι σῷ κεῖται τύπος
<eur. tro. 1197> ἴτυός τ' ἐν εὐτόρνοισι περιδρόμοις ἱδρώς,
<eur. tro. 1198> ὃν ἐκ μετώπου πολλάκις πόνους ἔχων
<eur. tro. 1199> ἔσταζεν ̔́Εκτωρ προστιθεὶς γενειάδι.
<eur. tro. 1200> φέρετε, κομίζετ' ἀθλίῳ κόσμον νεκρῷ
<eur. tro. 1201> ἐκ τῶν παρόντων: οὐ γὰρ ἐς κάλλος τύχας
<eur. tro. 1202> δαίμων δίδωσιν: ὧν δ' ἔχω, λήψῃ τάδε.
<eur. tro. 1203> θνητῶν δὲ μῶρος ὅστις εὖ πράσσειν δοκῶν
<eur. tro. 1204> βέβαια χαίρει: τοῖς τρόποις γὰρ αἱ τύχαι,
<eur. tro. 1205> ἔμπληκτος ὡς ἄνθρωπος, ἄλλοτ' ἄλλοσε
<eur. tro. 1206> πηδῶσι, κοὐδεὶς αὐτὸς εὐτυχεῖ ποτε.
<eur. tro. 1207> καὶ μὴν πρόχειρον αἵδε σοι σκυλευμάτων
<eur. tro. 1208> Φρυγίων φέρουσι κόσμον ἐξάπτειν νεκρῷ.
<eur. tro. 1209> ὦ τέκνον, οὐχ ἵπποισι νικήσαντά σε
<eur. tro. 1210> οὐδ' ἥλικας τόξοισιν, οὓς Φρύγες νόμους
<eur. tro. 1211> τιμῶσιν, οὐκ ἐς πλησμονὰς θηρωμένη,
<eur. tro. 1212> μήτηρ πατρός σοι προστίθης' ἀγάλματα
<eur. tro. 1213> τῶν σῶν ποτ' ὄντων: νῦν δέ ς' ἡ θεοστυγὴς
<eur. tro. 1214> ἀφείλεθ' ̔Ελένη, πρὸς δὲ καὶ ψυχὴν σέθεν
<eur. tro. 1215> ἔκτεινε καὶ πάντ' οἶκον ἐξαπώλεσεν.
<eur. tro. 1216> ἒ ἔ, φρενῶν
<eur. tro. 1217> ἔθιγες ἔθιγες: ὦ μέγας ἐμοί ποτ' ἂν
<eur. tro. 1217b> ἀνάκτωρ πόλεως.
<eur. tro. 1218> ἃ δ' ἐν γάμοισι χρῆν σε προσθέσθαι χροὶ̈
<eur. tro. 1219> ̓Ασιατίδων γήμαντα τὴν ὑπερτάτην,
<eur. tro. 1220> Φρύγια πέπλων ἀγάλματ' ἐξάπτω χροός.
<eur. tro. 1221> σύ τ', ὦ ποτ' οὖσα καλλίνικε, μυρίων
<eur. tro. 1222> μῆτερ τροπαίων, ̔́Εκτορος φίλον σάκος,
<eur. tro. 1223> στεφανοῦ: θανῇ γὰρ οὐ θανοῦσα σὺν νεκρῷ:
<eur. tro. 1224> ἐπεὶ σὲ πολλῷ μᾶλλον ἢ τὰ τοῦ σοφοῦ
<eur. tro. 1225> κακοῦ τ' ̓Οδυσσέως ἄξιον τιμᾶν ὅπλα.
<eur. tro. 1226> αἰαῖ αἰαῖ: πικρὸν ὄδυρμα
<eur. tro. 1228> γαῖά ς' ὦ τέκνον δέξεται.
<eur. tro. 1229> στέναζε, μᾶτερ,    αἰαῖ.
<eur. tro. 1230> νεκρῶν ἴακχον.    οἴμοι μοι.
<eur. tro. 1231> οἴμοι δῆτα σῶν ἀλάστων κακῶν.
<eur. tro. 1232> τελαμῶσιν ἕλκη τὰ μὲν ἐγώ ς' ἰάσομαι,
<eur. tro. 1233> τλήμων ἰατρός, ὄνομ' ἔχουσα, τἄργα δ' οὔ:
<eur. tro. 1234> τὰ δ' ἐν νεκροῖσι φροντιεῖ πατὴρ σέθεν.
<eur. tro. 1235> ἄρασς' ἄρασσε κρᾶτα
<eur. tro. 1236> πιτύλους διδοῦσα χειρός,
<eur. tro. 1237> ἰώ μοί μοι.
<eur. tro. 1238> ὦ φίλταται γυναῖκες
<eur. tro. 1239> ̔Εκάβη, σὰς ἔνεπε: τίνα θροεῖς αὐδάν;
<eur. tro. 1240> οὐκ ἦν ἄρ' ἐν θεοῖσι πλὴν οὑμοὶ πόνοι
<eur. tro. 1241> Τροία τε πόλεων ἔκκριτον μισουμένη,
<eur. tro. 1242> μάτην δ' ἐβουθυτοῦμεν. εἰ δὲ μὴ θεὸς
<eur. tro. 1243> ἔστρεψε τἄνω περιβαλὼν κάτω χθονός,
<eur. tro. 1244> ἀφανεῖς ἂν ὄντες οὐκ ἂν ὑμνήθημεν ἂν
<eur. tro. 1245> μούσαις ἀοιδὰς δόντες ὑστέρων βροτῶν.
<eur. tro. 1246> χωρεῖτε, θάπτετ' ἀθλίῳ τύμβῳ νεκρόν:
<eur. tro. 1247> ἔχει γὰρ οἷα δεῖ γε νερτέρων στέφη.
<eur. tro. 1248> δοκῶ δὲ τοῖς θανοῦσι διαφέρειν βραχύ,
<eur. tro. 1249> εἰ πλουσίων τις τεύξεται κτερισμάτων:
<eur. tro. 1250> κενὸν δὲ γαύρωμ' ἐστὶ τῶν ζώντων τόδε.
<eur. tro. 1251> ἰὼ ἰώ:
<eur. tro. 1252> μελέα μήτηρ, ἣ τὰς μεγάλας
<eur. tro. 1253> ἐλπίδας ἐν σοὶ κατέκναψε βίου.
<eur. tro. 1254> μέγα δ' ὀλβισθεὶς ὡς ἐκ πατέρων
<eur. tro. 1255> ἀγαθῶν ἐγένου,
<eur. tro. 1255> δεινῷ θανάτῳ διόλωλας.
<eur. tro. 1256> ἔα ἔα:
<eur. tro. 1256b> τίνας ̓Ιλιάσιν ταῖσδ' ἐν κορυφαῖς
<eur. tro. 1257> λεύσσω φλογέας δαλοῖσι χέρας
<eur. tro. 1258> διερέσσοντας; μέλλει Τροίᾳ
<eur. tro. 1259> καινόν τι κακὸν προσέσεσθαι.
<eur. tro. 1260> αὐδῶ λοχαγοῖς, οἳ τέταχθ' ἐμπιμπράναι
<eur. tro. 1261> Πριάμου τόδ' ἄστυ, μηκέτ' ἀργοῦσαν φλόγα
<eur. tro. 1262> ἐν χειρὶ σῴζειν, ἀλλὰ πῦρ ἐνιέναι,
<eur. tro. 1263> ὡς ἂν κατασκάψαντες ̓Ιλίου πόλιν
<eur. tro. 1264> στελλώμεθ' οἴκαδ' ἄσμενοι Τροίας ἄπο.
<eur. tro. 1265> ὑμεῖς δ', ἵν' αὑτὸς λόγος ἔχῃ μορφὰς δύο,
<eur. tro. 1266> χωρεῖτε, Τρώων παῖδες, ὀρθίαν ὅταν
<eur. tro. 1267> σάλπιγγος ἠχὼ δῶσιν ἀρχηγοὶ στρατοῦ,
<eur. tro. 1268> πρὸς ναῦς ̓Αχαιῶν, ὡς ἀποστέλλησθε γῆς.
<eur. tro. 1269> σύ τ', ὦ γεραιὰ δυστυχεστάτη γύναι,
<eur. tro. 1270> ἕπου. μεθήκουσίν ς' ̓Οδυσσέως πάρα
<eur. tro. 1271> οἵδ', ᾧ σε δούλην κλῆρος ἐκπέμπει πάτρας.
<eur. tro. 1272> οἲ 'γὼ τάλαινα: τοῦτο δὴ τὸ λοίσθιον
<eur. tro. 1273> καὶ τέρμα πάντων τῶν ἐμῶν ἤδη κακῶν:
<eur. tro. 1274> ἔξειμι πατρίδος, πόλις ὑφάπτεται πυρί.
<eur. tro. 1275> ἀλλ', ὦ γεραιὲ πούς, ἐπίσπευσον μόλις,
<eur. tro. 1276> ὡς ἀσπάσωμαι τὴν ταλαίπωρον πόλιν.
<eur. tro. 1277> ὦ μεγάλα δή ποτ' ἀμπνέους' ἐν βαρβάροις
<eur. tro. 1278> Τροία, τὸ κλεινὸν ὄνομ' ἀφαιρήσῃ τάχα.
<eur. tro. 1279> πιμπρᾶσί ς', ἡμᾶς δ' ἐξάγους' ἤδη χθονὸς
<eur. tro. 1280> δούλας: ἰὼ θεοί. καὶ τί τοὺς θεοὺς καλῶ;
<eur. tro. 1281> καὶ πρὶν γὰρ οὐκ ἤκουσαν ἀνακαλούμενοι.
<eur. tro. 1282> φέρ' ἐς πυρὰν δράμωμεν: ὡς κάλλιστά μοι
<eur. tro. 1283> σὺν τῇδε πατρίδι κατθανεῖν πυρουμένῃ.
<eur. tro. 1284> ἐνθουσιᾷς, δύστηνε, τοῖς σαυτῆς κακοῖς.
<eur. tro. 1285> ἀλλ' ἄγετε, μὴ φείδεσθ': ̓Οδυσσέως δὲ χρὴ
<eur. tro. 1286> ἐς χεῖρα δοῦναι τήνδε καὶ πέμπειν γέρας.
<eur. tro. 1287> ὀττοτοτοτοτοῖ.
<eur. tro. 1288> Κρόνιε, πρύτανι Φρύγιε, γενέτα
<eur. tro. 1289> πάτερ, ἀνάξια τᾶς Δαρδάνου
<eur. tro. 1290> γονᾶς τάδ' οἷα πάσχομεν δέδορκας;
<eur. tro. 1291> δέδορκεν, ἁ δὲ μεγαλόπολις
<eur. tro. 1292> ἄπολις ὄλωλεν οὐδ' ἔτ' ἔστι Τροία.
<eur. tro. 1294> ὀττοτοτοτοτοῖ.
<eur. tro. 1295> λέλαμπεν ̓́Ιλιος, Περ-
<eur. tro. 1296> γάμων τε πυρὶ καταίθεται τέραμνα
<eur. tro. 1297> καὶ πόλις ἄκρα τε τειχέων.
<eur. tro. 1298> πτέρυγι δὲ καπνὸς ὥς τις οὐ-
<eur. tro. 1299> ρανίᾳ πεσοῦσα δορὶ καταφθίνει γᾶ.
<eur. tro. 1300> μαλερὰ μέλαθρα πυρὶ κατάδρομα
<eur. tro. 1301> δαί̈ῳ τε λόγχᾳ.
<eur. tro. 1302> ἰὼ γᾶ τρόφιμε τῶν ἐμῶν τέκνων.
<eur. tro. 1303> ἓ ἕ.
<eur. tro. 1304> ὦ τέκνα, κλύετε, μάθετε ματρὸς αὐδάν.
<eur. tro. 1305> ἰαλέμῳ τοὺς θανόντας ἀπύεις.
<eur. tro. 1305> γεραιά γ' ἐς πέδον τιθεῖσα μέλεα καὶ
<eur. tro. 1306> χερσὶ γαῖαν κτυποῦσα δισσαῖς.
<eur. tro. 1307> διάδοχά σοι γόνυ τίθημι γαίᾳ
<eur. tro. 1308> τοὺς ἐμοὺς καλοῦσα νέρθεν
<eur. tro. 1309> ἀθλίους ἀκοίτας.
<eur. tro. 1310> ἀγόμεθα φερόμεθ'   ἄλγος ἄλγος βοᾷς.
<eur. tro. 1311> δούλειον ὑπὸ μέλαθρον.  ἐκ πάτρας γ' ἐμᾶς.
<eur. tro. 1312> ἰώ.
<eur. tro. 1313> Πρίαμε Πρίαμε, σὺ μὲν ὀλόμενος
<eur. tro. 1314> ἄταφος ἄφιλος
<eur. tro. 1315> ἄτας ἐμᾶς ἄιστος εἶ.
<eur. tro. 1315> μέλας γὰρ ὄσσε κατεκάλυψε
<eur. tro. 1316> θάνατος ὅσιος ἀνοσίαις σφαγαῖσιν.
<eur. tro. 1317> ἰὼ θεῶν μέλαθρα καὶ πόλις φίλα,
<eur. tro. 1318> ἓ ἕ.
<eur. tro. 1319> τὰν φόνιον ἔχετε φλόγα δορός τε λόγχαν.
<eur. tro. 1320> τάχ' ἐς φίλαν γᾶν πεσεῖσθ' ἀνώνυμοι.
<eur. tro. 1320> κόνις δ' ἴσα καπνῷ πτέρυγι πρὸς αἰθέρα
<eur. tro. 1321> ᾆστον οἴκων ἐμῶν με θήσει.
<eur. tro. 1322> ὄνομα δὲ γᾶς ἀφανὲς εἶσιν: ἄλλᾳ δ'
<eur. tro. 1323> ἄλλο φροῦδον, οὐδ' ἔτ' ἔστιν
<eur. tro. 1324> ἁ τάλαινα Τροία.
<eur. tro. 1325> ἐμάθετ', ἐκλύετε;  Περγάμων γε κτύπον.
<eur. tro. 1326> ἔνοσις ἅπασαν ἔνοσις   ἐπικλύσει πόλιν.
<eur. tro. 1327> ἰώ:
<eur. tro. 1328> τρομερὰ μέλεα, φέρετ' ἐμὸν ἴχνος:
<eur. tro. 1329> ἴτ' ἐπί, τάλανα,
<eur. tro. 1330> δούλειον ἁμέραν βίου.
<eur. tro. 1331> ἰὼ τάλαινα πόλις: ὅμως δὲ
<eur. tro. 1332> πρόφερε πόδα σὸν ἐπὶ πλάτας ̓Αχαιῶν.
