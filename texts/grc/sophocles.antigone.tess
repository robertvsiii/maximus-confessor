<soph. ant. 1> ὦ κοινὸν αὐτάδελφον ̓Ισμήνης κάρα,
<soph. ant. 2> ἆρ' οἶσθ' ὅ τι Ζεὺς τῶν ἀπ' Οἰδίπου κακῶν
<soph. ant. 3> ὁποῖον οὐχὶ νῷν ἔτι ζώσαιν τελεῖ;
<soph. ant. 4> οὐδὲν γὰρ οὔτ' ἀλγεινὸν οὔτ' ἄτης ἄτερ
<soph. ant. 5> οὔτ' αἰσχρὸν οὔτ' ἄτιμόν ἐσθ', ὁποῖον οὐ
<soph. ant. 6> τῶν σῶν τε κἀμῶν οὐκ ὄπωπ' ἐγὼ κακῶν.
<soph. ant. 7> καὶ νῦν τί τοῦτ' αὖ φασι πανδήμῳ πόλει
<soph. ant. 8> κήρυγμα θεῖναι τὸν στρατηγὸν ἀρτίως;
<soph. ant. 9> ἔχεις τι κεἰσήκουσας; ἤ σε λανθάνει
<soph. ant. 10> πρὸς τοὺς φίλους στείχοντα τῶν ἐχθρῶν κακά;
<soph. ant. 11> ἐμοὶ μὲν οὐδεὶς μῦθος, ̓Αντιγόνη φίλων
<soph. ant. 12> οὔθ' ἡδὺς οὔτ' ἀλγεινὸς ἵκετ' ἐξ ὅτου
<soph. ant. 13> δυοῖν ἀδελφοῖν ἐστερήθημεν δύο,
<soph. ant. 14> μιᾷ θανόντοιν ἡμέρᾳ διπλῇ χερί:
<soph. ant. 15> ἐπεὶ δὲ φροῦδός ἐστιν ̓Αργείων στρατὸς
<soph. ant. 16> ἐν νυκτὶ τῇ νῦν, οὐδὲν οἶδ' ὑπέρτερον,
<soph. ant. 17> οὔτ' εὐτυχοῦσα μᾶλλον οὔτ' ἀτωμένη.
<soph. ant. 18> ᾔδη καλῶς, καί ς' ἐκτὸς αὐλείων πυλῶν
<soph. ant. 19> τοῦδ' οὕνεκ' ἐξέπεμπον, ὡς μόνη κλύοις.
<soph. ant. 20> τί δ' ἔστι; δηλοῖς γάρ τι καλχαίνους' ἔπος.
<soph. ant. 21> οὐ γὰρ τάφου νῷν τὼ κασιγνήτω Κρέων
<soph. ant. 22> τὸν μὲν προτίσας, τὸν δ' ἀτιμάσας ἔχει;
<soph. ant. 23> ̓Ετεοκλέα μέν, ὡς λέγουσι, σὺν δίκης
<soph. ant. 24> χρήσει δικαίᾳ καὶ νόμου κατὰ χθονὸς
<soph. ant. 25> ἔκρυψε τοῖς ἔνερθεν ἔντιμον νεκροῖς:
<soph. ant. 26> τὸν δ' ἀθλίως θανόντα Πολυνείκους νέκυν
<soph. ant. 27> ἀστοῖσί φασιν ἐκκεκηρῦχθαι τὸ μὴ
<soph. ant. 28> τάφῳ καλύψαι μηδὲ κωκῦσαί τινα,
<soph. ant. 29> ἐᾶν δ' ἄκλαυτον, ἄταφον, οἰωνοῖς γλυκὺν
<soph. ant. 30> θησαυρὸν εἰσορῶσι πρὸς χάριν βορᾶς.
<soph. ant. 31> τοιαῦτά φασι τὸν ἀγαθὸν Κρέοντα σοὶ
<soph. ant. 32> κἀμοί, λέγω γὰρ κἀμέ, κηρύξαντ' ἔχειν,
<soph. ant. 33> καὶ δεῦρο νεῖσθαι ταῦτα τοῖσι μὴ εἰδόσιν
<soph. ant. 34> σαφῆ προκηρύξοντα, καὶ τὸ πρᾶγμ' ἄγειν
<soph. ant. 35> οὐχ ὡς παρ' οὐδέν, ἀλλ' ὃς ἂν τούτων τι δρᾷ,
<soph. ant. 36> φόνον προκεῖσθαι δημόλευστον ἐν πόλει.
<soph. ant. 37> οὕτως ἔχει σοι ταῦτα, καὶ δείξεις τάχα
<soph. ant. 38> εἴτ' εὐγενὴς πέφυκας εἴτ' ἐσθλῶν κακή.
<soph. ant. 39> τί δ', ὦ ταλαῖφρον, εἰ τάδ' ἐν τούτοις, ἐγὼ
<soph. ant. 40> λύους' ἂν ἢ 'φάπτουσα προσθείμην πλέον;
<soph. ant. 41> εἰ ξυμπονήσεις καὶ ξυνεργάσει σκόπει.
<soph. ant. 42> ποῖόν τι κινδύνευμα; ποῦ γνώμης ποτ' εἰ;
<soph. ant. 43> εἰ τὸν νεκρὸν ξὺν τῇδε κουφιεῖς χερί.
<soph. ant. 44> ἢ γὰρ νοεῖς θάπτειν σφ', ἀπόρρητον πόλει;
<soph. ant. 45> τὸν γοῦν ἐμὸν καὶ τὸν σόν ἢν σὺ μὴ θέλῃς
<soph. ant. 46> ἀδελφόν: οὐ γὰρ δὴ προδοῦς' ἁλώσομαι.
<soph. ant. 47> ὦ σχετλία, Κρέοντος ἀντειρηκότος;
<soph. ant. 48> ἀλλ' οὐδὲν αὐτῷ τῶν ἐμῶν μ' εἴργειν μέτα.
<soph. ant. 49> οἴμοι. φρόνησον, ὦ κασιγνήτη, πατὴρ
<soph. ant. 50> ὡς νῷν ἀπεχθὴς δυσκλεής τ' ἀπώλετο,
<soph. ant. 51> πρὸς αὐτοφώρων ἀμπλακημάτων διπλᾶς
<soph. ant. 52> ὄψεις ἀράξας αὐτὸς αὐτουργῷ χερί.
<soph. ant. 53> ἔπειτα μήτηρ καὶ γυνή, διπλοῦν ἔπος,
<soph. ant. 54> πλεκταῖσιν ἀρτάναισι λωβᾶται βίον:
<soph. ant. 55> τρίτον δ' ἀδελφὼ δύο μίαν καθ' ἡμέραν
<soph. ant. 56> αὐτοκτονοῦντε τὼ ταλαιπώρω μόρον
<soph. ant. 57> κοινὸν κατειργάσαντ' ἐπαλλήλοιν χεροῖν.
<soph. ant. 58> νῦν δ' αὖ μόνα δὴ νὼ λελειμμένα σκόπει
<soph. ant. 59> ὅσῳ κάκιστ' ὀλούμεθ', εἰ νόμου βίᾳ
<soph. ant. 60> ψῆφον τυράννων ἢ κράτη παρέξιμεν.
<soph. ant. 61> ἀλλ' ἐννοεῖν χρὴ τοῦτο μὲν γυναῖχ' ὅτι
<soph. ant. 62> ἔφυμεν, ὡς πρὸς ἄνδρας οὐ μαχουμένα.
<soph. ant. 63> ἔπειτα δ' οὕνεκ' ἀρχόμεσθ' ἐκ κρεισσόνων,
<soph. ant. 64> καὶ ταῦτ' ἀκούειν κἄτι τῶνδ' ἀλγίονα.
<soph. ant. 65> ἐγὼ μὲν οὖν αἰτοῦσα τοὺς ὑπὸ χθονὸς
<soph. ant. 66> ξύγγνοιαν ἴσχειν, ὡς βιάζομαι τάδε,
<soph. ant. 67> τοῖς ἐν τέλει βεβῶσι πείσομαι: τὸ γὰρ
<soph. ant. 68> περισσὰ πράσσειν οὐκ ἔχει νοῦν οὐδένα.
<soph. ant. 69> οὔτ' ἂν κελεύσαιμ' οὔτ' ἄν, εἰ θέλοις ἔτι
<soph. ant. 70> πράσσειν, ἐμοῦ γ' ἂν ἡδέως δρῴης μέτα.
<soph. ant. 71> ἀλλ' ἴσθ' ὁποῖά σοι δοκεῖ, κεῖνον δ' ἐγὼ
<soph. ant. 72> θάψω: καλόν μοι τοῦτο ποιούσῃ θανεῖν.
<soph. ant. 73> φίλη μετ' αὐτοῦ κείσομαι, φίλου μέτα,
<soph. ant. 74> ὅσια πανουργήσας'. ἐπεὶ πλείων χρόνος
<soph. ant. 75> ὃν δεῖ μ' ἀρέσκειν τοῖς κάτω τῶν ἐνθάδε.
<soph. ant. 76> ἐκεῖ γὰρ αἰεὶ κείσομαι: σοὶ δ', εἰ δοκεῖ,
<soph. ant. 77> τὰ τῶν θεῶν ἔντιμ' ἀτιμάσας' ἔχε.
<soph. ant. 78> ἐγὼ μὲν οὐκ ἄτιμα ποιοῦμαι, τὸ δὲ
<soph. ant. 79> βίᾳ πολιτῶν δρᾶν ἔφυν ἀμήχανος.
<soph. ant. 80> σὺ μὲν τάδ' ἂν προὔχοι': ἐγὼ δὲ δὴ τάφον
<soph. ant. 81> χώσους' ἀδελφῷ φιλτάτῳ πορεύσομαι.
<soph. ant. 82> οἴμοι ταλαίνης, ὡς ὑπερδέδοικά σου.
<soph. ant. 83> μὴ 'μοῦ προτάρβει: τὸν σὸν ἐξόρθου πότμον.
<soph. ant. 84> ἀλλ' οὖν προμηνύσῃς γε τοῦτο μηδενὶ
<soph. ant. 85> τοὔργον, κρυφῇ δὲ κεῦθε, σὺν δ' αὔτως ἐγώ.
<soph. ant. 86> οἴμοι, καταύδα: πολλὸν ἐχθίων ἔσει
<soph. ant. 87> σιγῶς', ἐὰν μὴ πᾶσι κηρύξῃς τάδε.
<soph. ant. 88> θερμὴν ἐπὶ ψυχροῖσι καρδίαν ἔχεις.
<soph. ant. 89> ἀλλ' οἶδ' ἀρέσκους' οἷς μάλισθ' ἁδεῖν με χρή.
<soph. ant. 90> εἰ καὶ δυνήσει γ': ἀλλ' ἀμηχάνων ἐρᾷς.
<soph. ant. 91> οὐκοῦν, ὅταν δὴ μὴ σθένω, πεπαύσομαι.
<soph. ant. 92> ἀρχὴν δὲ θηρᾶν οὐ πρέπει τἀμήχανα.
<soph. ant. 93> εἰ ταῦτα λέξεις, ἐχθαρεῖ μὲν ἐξ ἐμοῦ,
<soph. ant. 94> ἐχθρὰ δὲ τῷ θανόντι προσκείσει δίκῃ.
<soph. ant. 95> ἀλλ' ἔα με καὶ τὴν ἐξ ἐμοῦ δυσβουλίαν
<soph. ant. 96> παθεῖν τὸ δεινὸν τοῦτο: πείσομαι γὰρ οὐ
<soph. ant. 97> τοσοῦτον οὐδὲν ὥστε μὴ οὐ καλῶς θανεῖν.
<soph. ant. 98> ἀλλ' εἰ δοκεῖ σοι, στεῖχε: τοῦτο δ' ἴσθ' ὅτι
<soph. ant. 99> ἄνους μὲν ἔρχει, τοῖς φίλοις δ' ὀρθῶς φίλη.
<soph. ant. 100> ἀκτὶς ἀελίου, τὸ κάλλιστον ἑπταπύλῳ φανὲν
<soph. ant. 101> Θήβᾳ τῶν προτέρων φάος,
<soph. ant. 102> ἐφάνθης ποτ', ὦ χρυσέας
<soph. ant. 103> ἁμέρας βλέφαρον,
<soph. ant. 105> Διρκαίων ὑπὲρ ῥεέθρων μολοῦσα,
<soph. ant. 106> τὸν λεύκασπιν ̓Αργόθεν ἐκβάντα φῶτα πανσαγίᾳ
<soph. ant. 107> φυγάδα πρόδρομον ὀξυτέρῳ κινήσασα χαλινῷ:
<soph. ant. 110> ὃς ἐφ' ἡμετέρᾳ γᾷ Πολυνείκους
<soph. ant. 111> ἀρθεὶς νεικέων ἐξ ἀμφιλόγων
<soph. ant. 112> ὀξέα κλάζων
<soph. ant. 113> ἀετὸς εἰς γᾶν ὣς ὑπερέπτα,
<soph. ant. 114> λευκῆς χιόνος πτέρυγι στεγανός,
<soph. ant. 115> πολλῶν μεθ' ὅπλων
<soph. ant. 116> ξύν θ' ἱπποκόμοις κορύθεσσιν.
<soph. ant. 117> ξύν θ' ἱπποκόμοις κορύθεσσιν.
<soph. ant. 118> στὰς δ' ὑπὲρ μελάθρων φονώσαισιν ἀμφιχανὼν κύκλῳ
<soph. ant. 119> λόγχαις ἑπτάπυλον στόμα
<soph. ant. 120> ἔβα, πρίν ποθ' ἁμετέρων
<soph. ant. 120> αἱμάτων γένυσιν πλησθῆναί τε καὶ στεφάνωμα πύργων
<soph. ant. 121> πευκάενθ' ̔́Ηφαιστον ἑλεῖν. τοῖος ἀμφὶ νῶτ' ἐτάθη
<soph. ant. 125> πάταγος ̓́Αρεος, ἀντιπάλῳ δυσχείρωμα δράκοντος.
<soph. ant. 126> Ζεὺς γὰρ μεγάλης γλώσσης κόμπους
<soph. ant. 127> ὑπερεχθαίρει, καὶ σφας ἐσιδὼν
<soph. ant. 128> πολλῷ ῥεύματι προσνισσομένους
<soph. ant. 130> χρυσοῦ καναχῆς ὑπεροπλίαις,
<soph. ant. 131> παλτῷ ῥιπτεῖ πυρὶ βαλβίδων
<soph. ant. 132> ἐπ' ἄκρων ἤδη
<soph. ant. 133> νίκην ὁρμῶντ' ἀλαλάξαι.
<soph. ant. 134> ἀντιτύπᾳ δ' ἐπὶ γᾷ πέσε τανταλωθεὶς
<soph. ant. 135> πυρφόρος, ὃς τότε μαινομένᾳ ξὺν ὁρμᾷ
<soph. ant. 136> βακχεύων ἐπέπνει
<soph. ant. 137> ῥιπαῖς ἐχθίστων ἀνέμων.
<soph. ant. 138> εἶχε δ' ἄλλᾳ τὰ μέν,
<soph. ant. 139> ἄλλα δ' ἐπ' ἄλλοις ἐπενώμα στυφελίζων μέγας ̓́Αρης
<soph. ant. 140> δεξιόσειρος.
<soph. ant. 141> ἑπτὰ λοχαγοὶ γὰρ ἐφ' ἑπτὰ πύλαις
<soph. ant. 142> ταχθέντες ἴσοι πρὸς ἴσους ἔλιπον
<soph. ant. 143> Ζηνὶ τροπαίῳ πάγχαλκα τέλη,
<soph. ant. 144> πλὴν τοῖν στυγεροῖν, ὣ πατρὸς ἑνὸς
<soph. ant. 145> μητρός τε μιᾶς φύντε καθ' αὑτοῖν
<soph. ant. 146> δικρατεῖς λόγχας στήσαντ' ἔχετον
<soph. ant. 147> κοινοῦ θανάτου μέρος ἄμφω.
<soph. ant. 148> ἀλλὰ γὰρ ἁ μεγαλώνυμος ἦλθε Νίκα
<soph. ant. 149> τᾷ πολυαρμάτῳ ἀντιχαρεῖσα Θήβᾳ,
<soph. ant. 150> ἐκ μὲν δὴ πολέμων
<soph. ant. 151> τῶν νῦν θέσθαι λησμοσύναν,
<soph. ant. 152> θεῶν δὲ ναοὺς χοροῖς
<soph. ant. 153> παννυχίοις πάντας ἐπέλθωμεν, ὁ Θήβας δ' ἐλελίχθων
<soph. ant. 154> Βάκχιος ἄρχοι.
<soph. ant. 155> ἀλλ' ὅδε γὰρ δὴ βασιλεὺς χώρας,
<soph. ant. 156> Κρέων ὁ Μενοικέως ἄρχων νεοχμὸς
<soph. ant. 157> νεαραῖσι θεῶν ἐπὶ συντυχίαις
<soph. ant. 158> χωρεῖ, τίνα δὴ μῆτιν ἐρέσσων,
<soph. ant. 160> ὅτι σύγκλητον τήνδε γερόντων
<soph. ant. 161> προὔθετο λέσχην,
<soph. ant. 161b> κοινῷ κηρύγματι πέμψας;
<soph. ant. 162> ἄνδρες, τὰ μὲν δὴ πόλεος ἀσφαλῶς θεοὶ
<soph. ant. 163> πολλῷ σάλῳ σείσαντες ὤρθωσαν πάλιν.
<soph. ant. 164> ὑμᾶς δ' ἐγὼ πομποῖσιν ἐκ πάντων δίχα
<soph. ant. 165> ἔστειλ' ἱκέσθαι τοῦτο μὲν τὰ Λαί̈ου
<soph. ant. 166> σέβοντας εἰδὼς εὖ θρόνων ἀεὶ κράτη,
<soph. ant. 167> τοῦτ' αὖθις, ἡνίκ' Οἰδίπους ὤρθου πόλιν,
<soph. ant. 168> κἀπεὶ διώλετ', ἀμφὶ τοὺς κείνων ἔτι
<soph. ant. 169> παῖδας μένοντας ἐμπέδοις φρονήμασιν.
<soph. ant. 170> ὅτ' οὖν ἐκεῖνοι πρὸς διπλῆς μοίρας μίαν
<soph. ant. 171> καθ' ἡμέραν ὤλοντο παίσαντές τε καὶ
<soph. ant. 172> πληγέντες αὐτόχειρι σὺν μιάσματι,
<soph. ant. 173> ἐγὼ κράτη δὴ πάντα καὶ θρόνους ἔχω
<soph. ant. 174> γένους κατ' ἀγχιστεῖα τῶν ὀλωλότων.
<soph. ant. 175> ἀμήχανον δὲ παντὸς ἀνδρὸς ἐκμαθεῖν
<soph. ant. 176> ψυχήν τε καὶ φρόνημα καὶ γνώμην, πρὶν ἂν
<soph. ant. 177> ἀρχαῖς τε καὶ νόμοισιν ἐντριβὴς φανῇ.
<soph. ant. 178> ἐμοὶ γὰρ ὅστις πᾶσαν εὐθύνων πόλιν
<soph. ant. 179> μὴ τῶν ἀρίστων ἅπτεται βουλευμάτων
<soph. ant. 180> ἀλλ' ἐκ φόβου του γλῶσσαν ἐγκλῄσας ἔχει
<soph. ant. 181> κάκιστος εἶναι νῦν τε καὶ πάλαι δοκεῖ:
<soph. ant. 182> καὶ μεῖζον ὅστις ἀντὶ τῆς αὑτοῦ πάτρας
<soph. ant. 183> φίλον νομίζει, τοῦτον οὐδαμοῦ λέγω.
<soph. ant. 184> ἐγὼ γάρ, ἴστω Ζεὺς ὁ πάνθ' ὁρῶν ἀεί,
<soph. ant. 185> οὔτ' ἂν σιωπήσαιμι τὴν ἄτην ὁρῶν
<soph. ant. 186> στείχουσαν ἀστοῖς ἀντὶ τῆς σωτηρίας,
<soph. ant. 187> οὔτ' ἂν φίλον ποτ' ἄνδρα δυσμενῆ χθονὸς
<soph. ant. 188> θείμην ἐμαυτῷ, τοῦτο γιγνώσκων ὅτι
<soph. ant. 189> ἥδ' ἐστὶν ἡ σῴζουσα καὶ ταύτης ἔπι
<soph. ant. 190> πλέοντες ὀρθῆς τοὺς φίλους ποιούμεθα.
<soph. ant. 191> τοιοῖσδ' ἐγὼ νόμοισι τήνδ' αὔξω πόλιν,
<soph. ant. 192> καὶ νῦν ἀδελφὰ τῶνδε κηρύξας ἔχω
<soph. ant. 193> ἀστοῖσι παίδων τῶν ἀπ' Οἰδίπου πέρι:
<soph. ant. 194> ̓Ετεοκλέα μέν, ὃς πόλεως ὑπερμαχῶν
<soph. ant. 195> ὄλωλε τῆσδε, πάντ' ἀριστεύσας δόρει,
<soph. ant. 196> τάφῳ τε κρύψαι καὶ τὰ πάντ' ἀφαγνίσαι
<soph. ant. 197> ἃ τοῖς ἀρίστοις ἔρχεται κάτω νεκροῖς.
<soph. ant. 198> τὸν δ' αὖ ξύναιμον τοῦδε, Πολυνείκη λέγω,
<soph. ant. 199> ὃς γῆν πατρῴαν καὶ θεοὺς τοὺς ἐγγενεῖς
<soph. ant. 200> φυγὰς κατελθὼν ἠθέλησε μὲν πυρὶ
<soph. ant. 201> πρῆσαι κατ' ἄκρας, ἠθέλησε δ' αἵματος
<soph. ant. 202> κοινοῦ πάσασθαι, τοὺς δὲ δουλώσας ἄγειν,
<soph. ant. 203> τοῦτον πόλει τῇδ' ἐκκεκήρυκται τάφῳ
<soph. ant. 204> μήτε κτερίζειν μήτε κωκῦσαί τινα,
<soph. ant. 205> ἐᾶν δ' ἄθαπτον καὶ πρὸς οἰωνῶν δέμας
<soph. ant. 206> καὶ πρὸς κυνῶν ἐδεστὸν αἰκισθέν τ' ἰδεῖν.
<soph. ant. 207> τοιόνδ' ἐμὸν φρόνημα, κοὔποτ' ἔκ γ' ἐμοῦ
<soph. ant. 208> τιμὴν προέξους' οἱ κακοὶ τῶν ἐνδίκων:
<soph. ant. 209> ἀλλ' ὅστις εὔνους τῇδε τῇ πόλει, θανὼν
<soph. ant. 210> καὶ ζῶν ὁμοίως ἐξ ἐμοῦ τιμήσεται.
<soph. ant. 211> σοὶ ταῦτ' ἀρέσκει, παῖ Μενοικέως Κρέον,
<soph. ant. 212> τὸν τῇδε δύσνουν κἀς τὸν εὐμενῆ πόλει:
<soph. ant. 213> νόμῳ δὲ χρῆσθαι παντί που πάρεστί σοι
<soph. ant. 214> καὶ τῶν θανόντων χὠπόσοι ζῶμεν πέρι.
<soph. ant. 215> ὡς ἂν σκοποὶ νῦν εἴτε τῶν εἰρημένων.
<soph. ant. 216> νεωτέρῳ τῳ τοῦτο βαστάζειν πρόθες.
<soph. ant. 217> ἀλλ' εἴς' ἑτοῖμοι τοῦ νεκροῦ γ' ἐπίσκοποι.
<soph. ant. 218> τί δῆτ' ἂν ἄλλο τοῦτ' ἐπεντέλλοις ἔτι;
<soph. ant. 219> τὸ μὴ 'πιχωρεῖν τοῖς ἀπιστοῦσιν τάδε.
<soph. ant. 220> οὔκ ἔστιν οὕτω μῶρος ὃς θανεῖν ἐρᾷ.
<soph. ant. 221> καὶ μὴν ὁ μισθός γ', οὗτος: ἀλλ' ὑπ' ἐλπίδων
<soph. ant. 222> ἄνδρας τὸ κέρδος πολλάκις διώλεσεν.
<soph. ant. 223> ἄναξ, ἐρῶ μὲν οὐχ ὅπως τάχους ὕπο
<soph. ant. 224> δύσπνους ἱκάνω κοῦφον ἐξάρας πόδα.
<soph. ant. 225> πολλὰς γὰρ ἔσχον φροντίδων ἐπιστάσεις,
<soph. ant. 226> ὁδοῖς κυκλῶν ἐμαυτὸν εἰς ἀναστροφήν:
<soph. ant. 227> ψυχὴ γὰρ ηὔδα πολλά μοι μυθουμένη:
<soph. ant. 228> τάλας, τί χωρεῖς οἷ μολὼν δώσεις δίκην;
<soph. ant. 229> τλήμων, μενεῖς αὖ; κεἰ τάδ' εἴσεται Κρέων
<soph. ant. 230> ἄλλου παρ' ἀνδρός; πῶς σὺ δῆτ' οὐκ ἀλγύνει;
<soph. ant. 231> τοιαῦθ' ἑλίσσων ἤνυτον σχολῇ βραδύς.
<soph. ant. 232> χοὔτως ὁδὸς βραχεῖα γίγνεται μακρά.
<soph. ant. 233> τέλος γε μέντοι δεῦρ' ἐνίκησεν μολεῖν
<soph. ant. 234> σοί. κεἰ τὸ μηδὲν ἐξερῶ, φράσω δ' ὅμως:
<soph. ant. 235> τῆς ἐλπίδος γὰρ ἔρχομαι δεδραγμένος,
<soph. ant. 236> τὸ μὴ παθεῖν ἂν ἄλλο πλὴν τὸ μόρσιμον.
<soph. ant. 237> τί δ' ἐστὶν ἀνθ' οὗ τήνδ' ἔχεις ἀθυμίαν;
<soph. ant. 238> φράσαι θέλω σοι πρῶτα τἀμαυτοῦ: τὸ γὰρ
<soph. ant. 239> πρᾶγμ' οὔτ' ἔδρας' οὔτ' εἶδον ὅστις ἦν ὁ δρῶν,
<soph. ant. 240> οὐδ' ἂν δικαίως ἐς κακὸν πέσοιμί τι.
<soph. ant. 241> εὖ γε στοχάζει κἀποφάργνυσαι κύκλῳ
<soph. ant. 242> τὸ πρᾶγμα: δηλοῖς δ' ὥς τι σημανῶν νέον.
<soph. ant. 243> τὰ δεινὰ γάρ τοι προστίθης' ὄκνον πολύν.
<soph. ant. 244> οὔκουν ἐρεῖς ποτ', εἶτ' ἀπαλλαχθεὶς ἄπει;
<soph. ant. 245> καὶ δὴ λέγω σοι. τὸν νεκρόν τις ἀρτίως
<soph. ant. 246> θάψας βέβηκε κἀπὶ χρωτὶ διψίαν
<soph. ant. 247> κόνιν παλύνας κἀφαγιστεύσας ἃ χρή:
<soph. ant. 248> τί φής; τίς ἀνδρῶν ἦν ὁ τολμήσας τάδε;
<soph. ant. 249> οὐκ οἶδ': ἐκεῖ γὰρ οὔτε του γενῇδος ἦν
<soph. ant. 250> πλῆγμ', οὐ δικέλλης ἐκβολή. στύφλος δὲ γῆ
<soph. ant. 251> καὶ χέρσος, ἀρρὼξ οὐδ' ἐπημαξευμένη
<soph. ant. 252> τροχοῖσιν, ἀλλ' ἄσημος οὑργάτης τις ἦν.
<soph. ant. 253> ὅπως δ' ὁ πρῶτος ἡμὶν ἡμεροσκόπος
<soph. ant. 254> δείκνυσι, πᾶσι θαῦμα δυσχερὲς παρῆν.
<soph. ant. 255> ὁ μὲν γὰρ ἠφάνιστο, τυμβήρης μὲν οὔ,
<soph. ant. 256> λεπτὴ δ', ἄγος φεύγοντος ὥς, ἐπῆν κόνις
<soph. ant. 257> σημεῖα δ' οὔτε θηρὸς οὔτε του κυνῶν
<soph. ant. 258> ἐλθόντος, οὐ σπάσαντος ἐξεφαίνετο.
<soph. ant. 259> λόγοι δ' ἐν ἀλλήλοισιν ἐρρόθουν κακοί,
<soph. ant. 260> φύλαξ ἐλέγχων φύλακα, κἂν ἐγίγνετο
<soph. ant. 261> πληγὴ τελευτῶς', οὐδ' ὁ κωλύσων παρῆν.
<soph. ant. 262> εἷς γάρ τις ἦν ἕκαστος οὑξειργασμένος,
<soph. ant. 263> κοὐδεὶς ἐναργής, ἀλλ' ἔφευγε μὴ εἰδέναι.
<soph. ant. 264> ἦμεν δ' ἑτοῖμοι καὶ μύδρους αἴρειν χεροῖν
<soph. ant. 265> καὶ πῦρ διέρπειν καὶ θεοὺς ὁρκωμοτεῖν,
<soph. ant. 266> τὸ μήτε δρᾶσαι μήτε τῳ ξυνειδέναι
<soph. ant. 267> τὸ πρᾶγμα βουλεύσαντι μηδ' εἰργασμένῳ.
<soph. ant. 268> τέλος δ' ὅτ' οὐδὲν ἦν ἐρευνῶσιν πλέον,
<soph. ant. 269> λέγει τις εἷς, ὃ πάντας ἐς πέδον κάρα
<soph. ant. 270> νεῦσαι φόβῳ προὔτρεψεν: οὐ γὰρ εἴχομεν
<soph. ant. 271> οὔτ' ἀντιφωνεῖν οὔθ' ὅπως δρῶντες καλῶς
<soph. ant. 272> πράξαιμεν. ἦν δ' ὁ μῦθος ὡς ἀνοιστέον
<soph. ant. 273> σοὶ τοὔργον εἴη τοῦτο κοὐχὶ κρυπτέον.
<soph. ant. 274> καὶ ταῦτ' ἐνίκα, κἀμὲ τὸν δυσδαίμονα
<soph. ant. 275> πάλος καθαιρεῖ τοῦτο τἀγαθὸν λαβεῖν.
<soph. ant. 276> πάρειμι δ' ἄκων οὐχ ἑκοῦσιν, οἶδ' ὅτι:
<soph. ant. 277> στέργει γὰρ οὐδεὶς ἄγγελον κακῶν ἐπῶν.
<soph. ant. 278> ἄναξ, ἐμοί τοί, μή τι καὶ θεήλατον
<soph. ant. 279> τοὔργον τόδ', ἡ ξύννοια βουλεύει πάλαι
<soph. ant. 280> παῦσαι, πρὶν ὀργῆς καὶ 'μὲ μεστῶσαι λέγων,
<soph. ant. 281> μὴ 'φευρεθῇς ἄνους τε καὶ γέρων ἅμα.
<soph. ant. 282> λέγεις γὰρ οὐκ ἀνεκτὰ δαίμονας λέγων
<soph. ant. 283> πρόνοιαν ἴσχειν τοῦδε τοῦ νεκροῦ πέρι.
<soph. ant. 284> πότερον ὑπερτιμῶντες ὡς εὐεργέτην
<soph. ant. 285> ἔκρυπτον αὐτόν, ὅστις ἀμφικίονας
<soph. ant. 286> ναοὺς πυρώσων ἦλθε κἀναθήματα
<soph. ant. 287> καὶ γῆν ἐκείνων καὶ νόμους διασκεδῶν;
<soph. ant. 288> ἢ τοὺς κακοὺς τιμῶντας εἰσορᾷς θεούς;
<soph. ant. 289> οὔκ ἔστιν. ἀλλὰ ταῦτα καὶ πάλαι πόλεως
<soph. ant. 290> ἄνδρες μόλις φέροντες ἐρρόθουν ἐμοί,
<soph. ant. 291> κρυφῇ κάρα σείοντες, οὐδ' ὑπὸ ζυγῷ
<soph. ant. 292> λόφον δικαίως εἶχον, ὡς στέργειν ἐμέ.
<soph. ant. 293> ἐκ τῶνδε τούτους ἐξεπίσταμαι καλῶς
<soph. ant. 294> παρηγμένους μισθοῖσιν εἰργάσθαι τάδε.
<soph. ant. 295> οὐδὲν γὰρ ἀνθρώποισιν οἷον ἄργυρος
<soph. ant. 296> κακὸν νόμισμ' ἔβλαστε. τοῦτο καὶ πόλεις
<soph. ant. 297> πορθεῖ, τόδ' ἄνδρας ἐξανίστησιν δόμων:
<soph. ant. 298> τόδ' ἐκδιδάσκει καὶ παραλλάσσει φρένας
<soph. ant. 299> χρηστὰς πρὸς αἰσχρὰ πράγματ' ἵστασθαι βροτῶν:
<soph. ant. 300> πανουργίας δ' ἔδειξεν ἀνθρώποις ἔχειν
<soph. ant. 301> καὶ παντὸς ἔργου δυσσέβειαν εἰδέναι.
<soph. ant. 302> ὅσοι δὲ μισθαρνοῦντες ἤνυσαν τάδε,
<soph. ant. 303> χρόνῳ ποτ' ἐξέπραξαν ὡς δοῦναι δίκην.
<soph. ant. 304> ἀλλ' εἴπερ ἴσχει Ζεὺς ἔτ' ἐξ ἐμοῦ σέβας,
<soph. ant. 305> εὖ τοῦτ' ἐπίστας', ὅρκιος δέ σοι λέγω:
<soph. ant. 306> εἰ μὴ τὸν αὐτόχειρα τοῦδε τοῦ τάφου
<soph. ant. 307> εὑρόντες ἐκφανεῖτ' ἐς ὀφθαλμοὺς ἐμούς,
<soph. ant. 308> οὐχ ὑμὶν ̔́Αιδης μοῦνος ἀρκέσει, πρὶν ἂν
<soph. ant. 309> ζῶντες κρεμαστοὶ τήνδε δηλώσηθ' ὕβριν,
<soph. ant. 310> ἵν' εἰδότες τὸ κέρδος ἔνθεν οἰστέον
<soph. ant. 311> τὸ λοιπὸν ἁρπάζητε, καὶ μάθηθ' ὅτι
<soph. ant. 312> οὐκ ἐξ ἅπαντος δεῖ τὸ κερδαίνειν φιλεῖν.
<soph. ant. 313> ἐκ τῶν γὰρ αἰσχρῶν λημμάτων τοὺς πλείονας
<soph. ant. 314> ἀτωμένους ἴδοις ἂν ἢ σεσωσμένους.
<soph. ant. 315> εἰπεῖν τι δώσεις ἢ στραφεὶς οὕτως ἴω;
<soph. ant. 316> οὐκ οἶσθα καὶ νῦν ὡς ἀνιαρῶς λέγεις;
<soph. ant. 317> ἐν τοῖσιν ὠσὶν ἢ 'πὶ τῇ ψυχῇ δάκνει;
<soph. ant. 318> τί δὲ ῥυθμίζεις τὴν ἐμὴν λύπην ὅπου;
<soph. ant. 319> ὁ δρῶν ς' ἀνιᾷ τὰς φρένας, τὰ δ' ὦτ' ἐγώ.
<soph. ant. 320> οἴμ' ὡς λάλημα δῆλον ἐκπεφυκὸς εἶ.
<soph. ant. 321> οὔκουν τό γ' ἔργον τοῦτο ποιήσας ποτέ.
<soph. ant. 322> καὶ ταῦτ' ἐπ' ἀργύρῳ γε τὴν ψυχὴν προδούς.    φεῦ:
<soph. ant. 323> ἦ δεινὸν ᾧ δοκῇ γε καὶ ψευδῆ δοκεῖν.
<soph. ant. 324> κόμψευέ νυν τὴν δόξαν: εἰ δὲ ταῦτα μὴ
<soph. ant. 325> φανεῖτέ μοι τοὺς δρῶντας, ἐξερεῖθ' ὅτι
<soph. ant. 326> τὰ δειλὰ κέρδη πημονὰς ἐργάζεται.
<soph. ant. 327> ἀλλ' εὑρεθείη μὲν μάλιστ': ἐὰν δέ τοι
<soph. ant. 328> ληφθῇ τε καὶ μή, τοῦτο γὰρ τύχη κρινεῖ,
<soph. ant. 329> οὐκ ἔσθ' ὅπως ὄψει σὺ δεῦρ' ἐλθόντα με:
<soph. ant. 330> καὶ νῦν γὰρ ἐκτὸς ἐλπίδος γνώμης τ' ἐμῆς
<soph. ant. 331> σωθεὶς ὀφείλω τοῖς θεοῖς πολλὴν χάριν.
<soph. ant. 332> πολλὰ τὰ δεινὰ κοὐδὲν ἀνθρώπου δεινότερον πέλει.
<soph. ant. 335> τοῦτο καὶ πολιοῦ πέραν πόντου χειμερίῳ νότῳ
<soph. ant. 336> χωρεῖ, περιβρυχίοισιν
<soph. ant. 337> περῶν ὑπ' οἴδμασιν.
<soph. ant. 338> θεῶν τε τὰν ὑπερτάταν, Γᾶν
<soph. ant. 339> ἄφθιτον, ἀκαμάταν, ἀποτρύεται
<soph. ant. 340> ἰλλομένων ἀρότρων ἔτος εἰς ἔτος
<soph. ant. 340> ἱππείῳ γένει πολεύων.
<soph. ant. 341> κουφονόων τε φῦλον ὀρνίθων ἀμφιβαλὼν ἄγει
<soph. ant. 345> καὶ θηρῶν ἀγρίων ἔθνη πόντου τ' εἰναλίαν φύσιν
<soph. ant. 346> σπείραισι δικτυοκλώστοις,
<soph. ant. 347> περιφραδὴς ἀνήρ:
<soph. ant. 348> κρατεῖ δὲ μηχαναῖς ἀγραύλου
<soph. ant. 350> θηρὸς ὀρεσσιβάτα, λασιαύχενά θ'
<soph. ant. 351> ἵππον ὀχμάζεται ἀμφὶ λόφον ζυγῶν
<soph. ant. 352> οὔρειόν τ' ἀκμῆτα ταῦρον.
<soph. ant. 355> καὶ φθέγμα καὶ ἀνεμόεν φρόνημα καὶ ἀστυνόμους
<soph. ant. 356> ὀργὰς ἐδιδάξατο καὶ δυσαύλων
<soph. ant. 357> πάγων ὑπαίθρεια καὶ δύσομβρα φεύγειν βέλη
<soph. ant. 358> παντοπόρος: ἄπορος ἐπ' οὐδὲν ἔρχεται
<soph. ant. 360> τὸ μέλλον: ̔́Αιδα μόνον φεῦξιν οὐκ ἐπάξεται:
<soph. ant. 361> νόσων δ' ἀμηχάνων φυγὰς ξυμπέφρασται.
<soph. ant. 365> σοφόν τι τὸ μηχανόεν τέχνας ὑπὲρ ἐλπίδ' ἔχων
<soph. ant. 366> τοτὲ μὲν κακόν, ἄλλοτ' ἐπ' ἐσθλὸν ἕρπει,
<soph. ant. 367> νόμους γεραίρων χθονὸς θεῶν τ' ἔνορκον δίκαν,
<soph. ant. 370> ὑψίπολις: ἄπολις ὅτῳ τὸ μὴ καλὸν
<soph. ant. 371> ξύνεστι τόλμας χάριν. μήτ' ἐμοὶ παρέστιος
<soph. ant. 375> γένοιτο μήτ' ἴσον φρονῶν ὃς τάδ' ἔρδει.
<soph. ant. 376> ἐς δαιμόνιον τέρας ἀμφινοῶ
<soph. ant. 377> τόδε: πῶς εἰδὼς ἀντιλογήσω
<soph. ant. 378> τήνδ' οὐκ εἶναι παῖδ' ̓Αντιγόνην.
<soph. ant. 379> ὦ δύστηνος
<soph. ant. 380> καὶ δυστήνου πατρὸς Οἰδιπόδα,
<soph. ant. 381> τί ποτ'; οὐ δή που σέ γ' ἀπιστοῦσαν
<soph. ant. 382> τοῖς βασιλείοισιν ἄγουσι νόμοις
<soph. ant. 383> καὶ ἐν ἀφροσύνῃ καθελόντες;
<soph. ant. 384> ἥδ' ἔστ' ἐκείνη τοὔργον ἡ 'ξειργασμένη:
<soph. ant. 385> τήνδ' εἵλομεν θάπτουσαν. ἀλλὰ ποῦ Κρέων;
<soph. ant. 386> ὅδ' ἐκ δόμων ἄψορρος εἰς δέον περᾷ.
<soph. ant. 387> τί δ' ἔστι; ποίᾳ ξύμμετρος προὔβην τύχῃ;
<soph. ant. 388> ἄναξ, βροτοῖσιν οὐδέν ἔστ' ἀπώμοτον.
<soph. ant. 389> ψεύδει γὰρ ἡ 'πίνοια τὴν γνώμην: ἐπεὶ
<soph. ant. 390> σχολῇ ποθ' ἥξειν δεῦρ' ἂν ἐξηύχουν ἐγὼ
<soph. ant. 391> ταῖς σαῖς ἀπειλαῖς αἷς ἐχειμάσθην τότε
<soph. ant. 392> ἀλλ' ἡ γὰρ ἐκτὸς καὶ παρ' ἐλπίδας χαρὰ
<soph. ant. 393> ἔοικεν ἄλλῃ μῆκος οὐδὲν ἡδονῇ,
<soph. ant. 394> ἥκω, δι' ὅρκων καίπερ ὢν ἀπώμοτος,
<soph. ant. 395> κόρην ἄγων τήνδ', ἣ καθῃρέθη τάφον
<soph. ant. 396> κοσμοῦσα. κλῆρος ἐνθάδ' οὐκ ἐπάλλετο,
<soph. ant. 397> ἀλλ' ἔστ' ἐμὸν θοὔρμαιον, οὐκ ἄλλου, τόδε.
<soph. ant. 398> καὶ νῦν, ἄναξ, τήνδ' αὐτός, ὡς θέλεις, λαβὼν
<soph. ant. 399> καὶ κρῖνε κἀξέλεγχ': ἐγὼ δ' ἐλεύθερος
<soph. ant. 400> δίκαιός εἰμι τῶνδ' ἀπηλλάχθαι κακῶν.
<soph. ant. 401> ἄγεις δὲ τήνδε τῷ τρόπῳ πόθεν λαβών;
<soph. ant. 402> αὕτη τὸν ἄνδρ' ἔθαπτε: πάντ' ἐπίστασαι.
<soph. ant. 403> ἦ καὶ ξυνίης καὶ λέγεις ὀρθῶς ἃ φῄς;
<soph. ant. 404> ταύτην γ' ἰδὼν θάπτουσαν ὃν σὺ τὸν νεκρὸν
<soph. ant. 405> ἀπεῖπας. ἆρ' ἔνδηλα καὶ σαφῆ λέγω;
<soph. ant. 406> καὶ πῶς ὁρᾶται κἀπίληπτος ᾑρέθη;
<soph. ant. 407> τοιοῦτον ἦν τὸ πρᾶγμ'. ὅπως γὰρ ἥκομεν,
<soph. ant. 408> πρὸς σοῦ τὰ δείν' ἐκεῖν' ἐπηπειλημένοι,
<soph. ant. 409> πᾶσαν κόνιν σήραντες, ἣ κατεῖχε τὸν
<soph. ant. 410> νέκυν, μυδῶν τε σῶμα γυμνώσαντες εὖ,
<soph. ant. 411> καθήμεθ' ἄκρων ἐκ πάγων ὑπήνεμοι,
<soph. ant. 412> ὀσμὴν ἀπ' αὐτοῦ μὴ βάλοι πεφευγότες,
<soph. ant. 413> ἐγερτὶ κινῶν ἄνδρ' ἀνὴρ ἐπιρρόθοις
<soph. ant. 414> κακοῖσιν, εἴ τις τοῦδ' ἀκηδήσοι πόνου.
<soph. ant. 415> χρόνον τάδ' ἦν τοσοῦτον, ἔστ' ἐν αἰθέρι
<soph. ant. 416> μέσῳ κατέστη λαμπρὸς ἡλίου κύκλος
<soph. ant. 417> καὶ καῦμ' ἔθαλπε: καὶ τότ' ἐξαίφνης χθονὸς
<soph. ant. 418> τυφὼς ἀείρας σκηπτόν οὐράνιον ἄχος,
<soph. ant. 419> πίμπλησι πεδίον, πᾶσαν αἰκίζων φόβην
<soph. ant. 420> ὕλης πεδιάδος, ἐν δ' ἐμεστώθη μέγας
<soph. ant. 421> αἰθήρ: μύσαντες δ' εἴχομεν θείαν νόσον.
<soph. ant. 422> καὶ τοῦδ' ἀπαλλαγέντος ἐν χρόνῳ μακρῷ,
<soph. ant. 423> ἡ παῖς ὁρᾶται, κἀνακωκύει πικρᾶς
<soph. ant. 424> ὄρνιθος ὀξὺν φθόγγον, ἐς ὅταν κενῆς
<soph. ant. 425> εὐνῆς νεοσσῶν ὀρφανὸν βλέψῃ λέχος.
<soph. ant. 426> οὕτω δὲ χαὔτη, ψιλὸν ὡς ὁρᾷ νέκυν,
<soph. ant. 427> γόοισιν ἐξῴμωξεν, ἐκ δ' ἀρὰς κακὰς
<soph. ant. 428> ἠρᾶτο τοῖσι τοὔργον ἐξειργασμένοις.
<soph. ant. 429> καὶ χερσὶν εὐθὺς διψίαν φέρει κόνιν,
<soph. ant. 430> ἔκ τ' εὐκροτήτου χαλκέας ἄρδην πρόχου
<soph. ant. 431> χοαῖσι τρισπόνδοισι τὸν νέκυν στέφει.
<soph. ant. 432> χἠμεῖς ἰδόντες ἱέμεσθα, σὺν δέ νιν
<soph. ant. 433> θηρώμεθ' εὐθὺς οὐδὲν ἐκπεπληγμένην,
<soph. ant. 434> καὶ τάς τε πρόσθεν τάς τε νῦν ἠλέγχομεν
<soph. ant. 435> πράξεις: ἄπαρνος δ' οὐδενὸς καθίστατο,
<soph. ant. 436> ἅμ' ἡδέως ἔμοιγε κἀλγεινῶς ἅμα.
<soph. ant. 437> τὸ μὲν γὰρ αὐτὸν ἐκ κακῶν πεφευγέναι
<soph. ant. 438> ἥδιστον, ἐς κακὸν δὲ τοὺς φίλους ἄγειν
<soph. ant. 439> ἀλγεινόν: ἀλλὰ πάντα ταῦθ' ἥσσω λαβεῖν
<soph. ant. 440> ἐμοὶ πέφυκε τῆς ἐμῆς σωτηρίας.
<soph. ant. 441> σὲ δή, σὲ τὴν νεύουσαν εἰς πέδον κάρα,
<soph. ant. 442> φὴς ἢ καταρνεῖ μὴ δεδρακέναι τάδε:
<soph. ant. 443> καὶ φημὶ δρᾶσαι κοὐκ ἀπαρνοῦμαι τὸ μή.
<soph. ant. 444> σὺ μὲν κομίζοις ἂν σεαυτὸν ᾖ θέλεις
<soph. ant. 445> ἔξω βαρείας αἰτίας ἐλεύθερον:
<soph. ant. 446> σὺ δ' εἰπέ μοι μὴ μῆκος, ἀλλὰ συντόμως,
<soph. ant. 447> ᾔδησθα κηρυχθέντα μὴ πράσσειν τάδε;
<soph. ant. 448> ᾔδη: τί δ' οὐκ ἔμελλον; ἐμφανῆ γὰρ ἦν.
<soph. ant. 449> καὶ δῆτ' ἐτόλμας τούσδ' ὑπερβαίνειν νόμους;
<soph. ant. 450> οὐ γάρ τί μοι Ζεὺς ἦν ὁ κηρύξας τάδε,
<soph. ant. 451> οὐδ' ἡ ξύνοικος τῶν κάτω θεῶν Δίκη
<soph. ant. 452> τοιούσδ' ἐν ἀνθρώποισιν ὥρισεν νόμους.
<soph. ant. 453> οὐδὲ σθένειν τοσοῦτον ᾠόμην τὰ σὰ
<soph. ant. 454> κηρύγμαθ', ὥστ' ἄγραπτα κἀσφαλῆ θεῶν
<soph. ant. 455> νόμιμα δύνασθαι θνητὸν ὄνθ' ὑπερδραμεῖν.
<soph. ant. 456> οὐ γάρ τι νῦν γε κἀχθές, ἀλλ' ἀεί ποτε
<soph. ant. 457> ζῇ ταῦτα, κοὐδεὶς οἶδεν ἐξ ὅτου 'φάνη.
<soph. ant. 458> τούτων ἐγὼ οὐκ ἔμελλον, ἀνδρὸς οὐδενὸς
<soph. ant. 459> φρόνημα δείσας', ἐν θεοῖσι τὴν δίκην
<soph. ant. 460> δώσειν: θανουμένη γὰρ ἐξῄδη, τί δ' οὔ;
<soph. ant. 461> κεἰ μὴ σὺ προὐκήρυξας. εἰ δὲ τοῦ χρόνου
<soph. ant. 462> πρόσθεν θανοῦμαι, κέρδος αὔτ' ἐγὼ λέγω.
<soph. ant. 463> ὅστις γὰρ ἐν πολλοῖσιν ὡς ἐγὼ κακοῖς
<soph. ant. 464> ζῇ, πῶς ὅδ' Οὐχὶ κατθανὼν κέρδος φέρει;
<soph. ant. 465> οὕτως ἔμοιγε τοῦδε τοῦ μόρου τυχεῖν
<soph. ant. 466> παρ' οὐδὲν ἄλγος: ἀλλ' ἄν, εἰ τὸν ἐξ ἐμῆς
<soph. ant. 467> μητρὸς θανόντ' ἄθαπτον ἠνσχόμην νέκυν,
<soph. ant. 468> κείνοις ἂν ἤλγουν: τοῖσδε δ' οὐκ ἀλγύνομαι.
<soph. ant. 469> σοὶ δ' εἰ δοκῶ νῦν μῶρα δρῶσα τυγχάνειν,
<soph. ant. 470> σχεδόν τι μώρῳ μωρίαν ὀφλισκάνω.
<soph. ant. 471> δηλοῖ τὸ γέννημ' ὠμὸν ἐξ ὠμοῦ πατρὸς
<soph. ant. 472> τῆς παιδός. εἴκειν δ' οὐκ ἐπίσταται κακοῖς.
<soph. ant. 473> ἀλλ' ἴσθι τοι τὰ σκλήρ' ἄγαν φρονήματα
<soph. ant. 474> πίπτειν μάλιστα, καὶ τὸν ἐγκρατέστατον
<soph. ant. 475> σίδηρον ὀπτὸν ἐκ πυρὸς περισκελῆ
<soph. ant. 476> θραυσθέντα καὶ ῥαγέντα πλεῖστ' ἂν εἰσίδοις:
<soph. ant. 477> σμικρῷ χαλινῷ δ' οἶδα τοὺς θυμουμένους
<soph. ant. 478> ἵππους καταρτυθέντας: οὐ γὰρ ἐκπέλει
<soph. ant. 479> φρονεῖν μέγ' ὅστις δοῦλός ἐστι τῶν πέλας.
<soph. ant. 480> αὕτη δ' ὑβρίζειν μὲν τότ' ἐξηπίστατο,
<soph. ant. 481> νόμους ὑπερβαίνουσα τοὺς προκειμένους:
<soph. ant. 482> ὕβρις δ', ἐπεὶ δέδρακεν, ἥδε δευτέρα,
<soph. ant. 483> τούτοις ἐπαυχεῖν καὶ δεδρακυῖαν γελᾶν.
<soph. ant. 484> ἦ νῦν ἐγὼ μὲν οὐκ ἀνήρ, αὕτη δ' ἀνήρ,
<soph. ant. 485> εἰ ταῦτ' ἀνατὶ τῇδε κείσεται κράτη.
<soph. ant. 486> ἀλλ' εἴτ' ἀδελφῆς εἴθ' ὁμαιμονεστέρα
<soph. ant. 487> τοῦ παντὸς ἡμῖν Ζηνὸς ἑρκείου κυρεῖ,
<soph. ant. 488> αὐτή τε χἠ ξύναιμος οὐκ ἀλύξετον
<soph. ant. 489> μόρου κακίστου: καὶ γὰρ οὖν κείνην ἴσον
<soph. ant. 490> ἐπαιτιῶμαι τοῦδε βουλεῦσαι τάφου.
<soph. ant. 491> καί νιν καλεῖτ': ἔσω γὰρ εἶδον ἀρτίως
<soph. ant. 492> λυσσῶσαν αὐτὴν οὐδ' ἐπήβολον φρενῶν.
<soph. ant. 493> φιλεῖ δ' ὁ θυμὸς πρόσθεν, ᾑρῆσθαι κλοπεὺς
<soph. ant. 494> τῶν μηδὲν ὀρθῶς ἐν σκότῳ τεχνωμένων:
<soph. ant. 495> μισῶ γε μέντοι χὤταν ἐν κακοῖσί τις
<soph. ant. 496> ἁλοὺς ἔπειτα τοῦτο καλλύνειν θέλῃ.
<soph. ant. 497> θέλεις τι μεῖζον ἢ κατακτεῖναί μ' ἑλών;
<soph. ant. 498> ἐγὼ μὲν οὐδέν: τοῦτ' ἔχων ἅπαντ' ἔχω.
<soph. ant. 499> τί δῆτα μέλλεις; ὡς ἐμοὶ τῶν σῶν λόγων
<soph. ant. 500> ἀρεστὸν οὐδὲν μηδ' ἀρεσθείη ποτέ:
<soph. ant. 501> οὕτω δὲ καὶ σοὶ τἄμ' ἀφανδάνοντ' ἔφυ.
<soph. ant. 502> καίτοι πόθεν κλέος γ' ἂν εὐκλεέστερον
<soph. ant. 503> κατέσχον ἢ τὸν αὐτάδελφον ἐν τάφῳ
<soph. ant. 504> τιθεῖσα; τούτοις τοῦτο πᾶσιν ἁνδάνειν
<soph. ant. 505> λέγοιτ' ἄν, εἰ μὴ γλῶσσαν ἐγκλῄοι φόβος.
<soph. ant. 506> ἀλλ' ἡ τυραννὶς πολλά τ' ἄλλ' εὐδαιμονεῖ
<soph. ant. 507> κἄξεστιν αὐτῇ δρᾶν λέγειν θ' ἃ βούλεται.
<soph. ant. 508> σὺ τοῦτο μούνη τῶνδε Καδμείων ὁρᾷς.
<soph. ant. 509> ὁρῶσι χοὖτοι, σοὶ δ' ὑπίλλουσιν στόμα.
<soph. ant. 510> σὺ δ' οὐκ ἐπαιδεῖ, τῶνδε χωρὶς εἰ φρονεῖς;
<soph. ant. 511> οὐδὲν γὰρ αἰσχρὸν τοὺς ὁμοσπλάγχνους σέβειν.
<soph. ant. 512> οὔκουν ὅμαιμος χὠ καταντίον θανών;
<soph. ant. 513> ὅμαιμος ἐκ μιᾶς τε καὶ ταὐτοῦ πατρός.
<soph. ant. 514> πῶς δῆτ' ἐκείνῳ δυσσεβῆ τιμᾷς χάριν;
<soph. ant. 515> οὐ μαρτυρήσει ταῦθ' ὁ κατθανὼν νέκυς.
<soph. ant. 516> εἴ τοί σφε τιμᾷς ἐξ ἴσου τῷ δυσσεβεῖ.
<soph. ant. 517> οὐ γάρ τι δοῦλος, ἀλλ' ἀδελφὸς ὤλετο.
<soph. ant. 518> πορθῶν δὲ τήνδε γῆν: ὁ δ' ἀντιστὰς ὕπερ.
<soph. ant. 519> ὁμῶς ὅ γ' ̔́Αιδης τοὺς νόμους τούτους ποθεῖ.
<soph. ant. 520> ἀλλ' οὐχ ὁ χρηστὸς τῷ κακῷ λαχεῖν ἴσος.
<soph. ant. 521> τίς οἶδεν εἰ κάτωθεν εὐαγῆ τάδε;
<soph. ant. 522> οὔτοι ποθ' οὑχθρός, οὐδ' ὅταν θάνῃ, φίλος.
<soph. ant. 523> οὔτοι συνέχθειν, ἀλλὰ συμφιλεῖν ἔφυν.
<soph. ant. 524> κάτω νυν ἐλθοῦς', εἰ φιλητέον, φίλει
<soph. ant. 525> κείνους: ἐμοῦ δὲ ζῶντος οὐκ ἄρξει γυνή.
<soph. ant. 526> καὶ μὴν πρὸ πυλῶν ἥδ' ̓Ισμήνη,
<soph. ant. 527> φιλάδελφα κάτω δάκρυ' εἰβομένη:
<soph. ant. 528> νεφέλη δ' ὀφρύων ὕπερ αἱματόεν
<soph. ant. 529> ῥέθος αἰσχύνει,
<soph. ant. 530> τέγγους' εὐῶπα παρειάν.
<soph. ant. 531> σὺ δ', ἣ κατ' οἴκους ὡς ἔχιδν' ὑφειμένη
<soph. ant. 532> λήθουσά μ' ἐξέπινες, οὐδ' ἐμάνθανον
<soph. ant. 533> τρέφων δύ' ἄτα κἀπαναστάσεις θρόνων,
<soph. ant. 534> φέρ', εἰπὲ δή μοι, καὶ σὺ τοῦδε τοῦ τάφου
<soph. ant. 535> φήσεις μετασχεῖν, ἢ 'ξομεῖ τὸ μὴ εἰδέναι;
<soph. ant. 536> δέδρακα τοὔργον, εἴπερ ἥδ' ὁμορροθεῖ
<soph. ant. 537> καὶ ξυμμετίσχω καὶ φέρω τῆς αἰτίας.
<soph. ant. 538> ἀλλ' οὐκ ἐάσει τοῦτό γ' ἡ δίκη ς', ἐπεὶ
<soph. ant. 539> οὔτ' ἠθέλησας οὔτ' ἐγὼ 'κοινωσάμην.
<soph. ant. 540> ἀλλ' ἐν κακοῖς τοῖς σοῖσιν οὐκ αἰσχύνομαι
<soph. ant. 541> ξύμπλουν ἐμαυτὴν τοῦ πάθους ποιουμένη.
<soph. ant. 542> ὧν τοὔργον, ̔́Αιδης χοἰ κάτω ξυνίστορες:
<soph. ant. 543> λόγοις δ' ἐγὼ φιλοῦσαν οὐ στέργω φίλην.
<soph. ant. 544> μήτοι, κασιγνήτη, μ' ἀτιμάσῃς τὸ μὴ οὐ
<soph. ant. 545> θανεῖν τε σὺν σοὶ τὸν θανόντα θ' ἁγνίσαι.
<soph. ant. 546> μή μοι θάνῃς σὺ κοινὰ μηδ' ἃ μὴ 'θιγες
<soph. ant. 547> ποιοῦ σεαυτῆς. ἀρκέσω θνῄσκους' ἐγώ.
<soph. ant. 548> καὶ τίς βίος μοι σοῦ λελειμμένῃ φίλος;
<soph. ant. 549> Κρέοντ' ἐρώτα: τοῦδε γὰρ σὺ κηδεμών.
<soph. ant. 550> τί ταῦτ' ἀνιᾷς μ', οὐδὲν ὠφελουμένη;
<soph. ant. 551> ἀλγοῦσα μὲν δῆτ' εἰ γελῶ γ' ἐν σοὶ γελῶ.
<soph. ant. 552> τί δῆτ' ἂν ἀλλὰ νῦν ς' ἔτ' ὠφελοῖμ' ἐγώ;
<soph. ant. 553> σῶσον σεαυτήν: οὐ φθονῶ ς' ὑπεκφυγεῖν.
<soph. ant. 554> οἴμοι τάλαινα, κἀμπλάκω τοῦ σοῦ μόρου;
<soph. ant. 555> σὺ μὲν γὰρ εἵλου ζῆν, ἐγὼ δὲ κατθανεῖν.
<soph. ant. 556> ἀλλ' οὐκ ἐπ' ἀρρήτοις γε τοῖς ἐμοῖς λόγοις.
<soph. ant. 557> καλῶς σὺ μὲν τοῖς, τοῖς δ' ἐγὼ 'δόκουν φρονεῖν.
<soph. ant. 558> καὶ μὴν ἴση νῷν ἐστιν ἡ 'ξαμαρτία.
<soph. ant. 559> θάρσει: σὺ μὲν ζῇς, ἡ δ' ἐμὴ ψυχὴ πάλαι
<soph. ant. 560> τέθνηκεν, ὥστε τοῖς θανοῦσιν ὠφελεῖν.
<soph. ant. 561> τὼ παῖδε φημὶ τώδε τὴν μὲν ἀρτίως
<soph. ant. 562> ἄνουν πεφάνθαι, τὴν δ' ἀφ' οὗ τὰ πρῶτ' ἔφυ.
<soph. ant. 563> οὐ γάρ ποτ', ὦναξ, οὐδ' ὃς ἂν βλάστῃ μένει
<soph. ant. 564> νοῦς τοῖς κακῶς πράσσουσιν, ἀλλ' ἐξίσταται.
<soph. ant. 565> σοὶ γοῦν, ὅθ' εἵλου σὺν κακοῖς πράσσειν κακά.
<soph. ant. 566> τί γὰρ μόνῃ μοι τῆσδ' ἄτερ βιώσιμον;
<soph. ant. 567> ἀλλ' ἥδε μέντοι μὴ λέγ': οὐ γὰρ ἔστ' ἔτι.
<soph. ant. 568> ἀλλὰ κτενεῖς νυμφεῖα τοῦ σαυτοῦ τέκνου;
<soph. ant. 569> ἀρώσιμοι γὰρ χἀτέρων εἰσὶν γύαι.
<soph. ant. 570> οὐχ ὥς γ' ἐκείνῳ τῇδέ τ' ἦν ἡρμοσμένα.
<soph. ant. 571> κακὰς ἐγὼ γυναῖκας υἱέσι στυγῶ.
<soph. ant. 572> ὦ φίλταθ' Αἷμον, ὥς ς' ἀτιμάζει πατήρ.
<soph. ant. 573> ἄγαν γε λυπεῖς καὶ σὺ καὶ τὸ σὸν λέχος.
<soph. ant. 574> ἦ γὰρ στερήσεις τῆσδε τὸν σαυτοῦ γόνον;
<soph. ant. 575> ̔́Αιδης ὁ παύσων τούσδε τοὺς γάμους ἔφυ.
<soph. ant. 576> δεδογμέν', ὡς ἔοικε, τήνδε κατθανεῖν.
<soph. ant. 577> καὶ σοί γε κἀμοί. μὴ τριβὰς ἔτ', ἀλλά νιν
<soph. ant. 578> κομίζετ' εἴσω, δμῶες: ἐκ δὲ τοῦδε χρὴ
<soph. ant. 579> γυναῖκας εἶναι τάσδε μηδ' ἀνειμένας.
<soph. ant. 580> φεύγουσι γάρ τοι χοἰ θρασεῖς, ὅταν πέλας
<soph. ant. 581> ἤδη τὸν, ̔́Αιδην εἰσορῶσι τοῦ βίου.
<soph. ant. 582> εὐδαίμονες οἷσι κακῶν ἄγευστος αἰών.
<soph. ant. 583> οἷς γὰρ ἂν σεισθῇ θεόθεν δόμος, ἄτας
<soph. ant. 585> οὐδὲν ἐλλείπει γενεᾶς ἐπὶ πλῆθος ἕρπον:
<soph. ant. 586> ὅμοιον ὥστε ποντίαις οἶδμα δυσπνόοις ὅταν
<soph. ant. 587> Θρῄσσαισιν ἔρεβος ὕφαλον ἐπιδράμῃ πνοαῖς,
<soph. ant. 590> κυλίνδει βυσσόθεν κελαινὰν θῖνα καὶ
<soph. ant. 591> δυσάνεμοι, στόνῳ βρέμουσι δ' ἀντιπλῆγες ἀκταί.
<soph. ant. 592> ἀρχαῖα τὰ Λαβδακιδᾶν οἴκων ὁρῶμαι
<soph. ant. 595> πήματα φθιτῶν ἐπὶ πήμασι πίπτοντ',
<soph. ant. 596> οὐδ' ἀπαλλάσσει γενεὰν γένος, ἀλλ' ἐρείπει
<soph. ant. 597> θεῶν τις, οὐδ' ἔχει λύσιν. νῦν γὰρ ἐσχάτας ὕπερ
<soph. ant. 600> ῥίζας ὃ τέτατο φάος ἐν Οἰδίπου δόμοις,
<soph. ant. 601> κατ' αὖ νιν φοινία θεῶν τῶν νερτέρων
<soph. ant. 602> ἀμᾷ κόνις λόγου τ' ἄνοια καὶ φρενῶν ἐρινύς.
<soph. ant. 605> τεάν, Ζεῦ, δύνασιν τίς ἀνδρῶν ὑπερβασία κατάσχοι;
<soph. ant. 606> τὰν οὔθ' ὕπνος αἱρεῖ ποθ' ὁ πάντ' ἀγρεύων,
<soph. ant. 607> οὔτε θεῶν ἄκματοι μῆνες, ἀγήρῳ δὲ χρόνῳ
<soph. ant. 610> δυνάστας κατέχεις ̓Ολύμπου μαρμαρόεσσαν αἴγλαν.
<soph. ant. 611> τό τ' ἔπειτα καὶ τὸ μέλλον
<soph. ant. 612> καὶ τὸ πρὶν ἐπαρκέσει
<soph. ant. 613> νόμος ὅδ', οὐδὲν ἕρπει
<soph. ant. 614> θνατῶν βιότῳ πάμπολύ γ' ἐκτὸς ἄτας.
<soph. ant. 615> ἁ γὰρ δὴ πολύπλαγκτος ἐλπὶς πολλοῖς μὲν ὄνασις ἀνδρῶν,
<soph. ant. 616> πολλοῖς δ' ἀπάτα κουφονόων ἐρώτων:
<soph. ant. 617> εἰδότι δ' οὐδὲν ἕρπει, πρὶν πυρὶ θερμῷ πόδα τις
<soph. ant. 620> προσαύσῃ. σοφίᾳ γὰρ ἔκ του κλεινὸν ἔπος πέφανται.
<soph. ant. 621> τὸ κακὸν δοκεῖν ποτ' ἐσθλὸν
<soph. ant. 622> τῷδ' ἔμμεν ὅτῳ φρένας
<soph. ant. 623> θεὸς ἄγει πρὸς ἄταν:
<soph. ant. 625> πράσσει δ' ὀλίγιστον χρόνον ἐκτὸς ἄτας.
<soph. ant. 626> ὅδε μὴν Αἵμων, παίδων τῶν σῶν
<soph. ant. 627> νέατον γέννημ': ἆρ' ἀχνύμενος
<soph. ant. 628> τάλιδος ἥκει μόρον ̓Αντιγόνης,
<soph. ant. 630> ἀπάτης λεχέων ὑπεραλγῶν;
<soph. ant. 631> τάχ' εἰσόμεσθα μάντεων ὑπέρτερον.
<soph. ant. 632> ὦ παῖ, τελείαν ψῆφον ἆρα μὴ κλύων
<soph. ant. 633> τῆς μελλονύμφου πατρὶ λυσσαίνων πάρει;
<soph. ant. 634> ἢ σοὶ μὲν ἡμεῖς πανταχῇ, δρῶντες φίλοι;
<soph. ant. 635> πάτερ, σός εἰμι, καὶ σύ μοι γνώμας ἔχων
<soph. ant. 636> χρηστὰς ἀπορθοῖς, αἷς ἔγωγ' ἐφέψομαι.
<soph. ant. 637> ἐμοὶ γὰρ οὐδεὶς ἀξιώσεται γάμος
<soph. ant. 638> μείζων φέρεσθαι σοῦ καλῶς ἡγουμένου.
<soph. ant. 639> οὕτω γάρ, ὦ παῖ, χρὴ διὰ στέρνων ἔχειν,
<soph. ant. 640> γνώμης πατρῴας πάντ' ὄπισθεν ἑστάναι.
<soph. ant. 641> τούτου γὰρ οὕνεκ' ἄνδρες εὔχονται γονὰς
<soph. ant. 642> κατηκόους φύσαντες ἐν δόμοις ἔχειν,
<soph. ant. 643> ὡς καὶ τὸν ἐχθρὸν ἀνταμύνωνται κακοῖς
<soph. ant. 644> καὶ τὸν φίλον τιμῶσιν ἐξ ἴσου πατρί.
<soph. ant. 645> ὅστις δ' ἀνωφέλητα φιτύει τέκνα,
<soph. ant. 646> τί τόνδ' ἂν εἴποις ἄλλο πλὴν αὑτῷ πόνους
<soph. ant. 647> φῦσαι, πολὺν δὲ τοῖσιν ἐχθροῖσιν γέλων;
<soph. ant. 648> μή νύν ποτ', ὦ παῖ, τὰς φρένας ὑφ' ἡδονῆς
<soph. ant. 649> γυναικὸς οὕνεκ' ἐκβάλῃς, εἰδὼς ὅτι
<soph. ant. 650> ψυχρὸν παραγκάλισμα τοῦτο γίγνεται,
<soph. ant. 651> γυνὴ κακὴ ξύνευνος ἐν δόμοις. τί γὰρ
<soph. ant. 652> γένοιτ' ἂν ἕλκος μεῖζον ἢ φίλος κακός;
<soph. ant. 653> ἀλλὰ πτύσας ὡσεί τε δυσμενῆ μέθες
<soph. ant. 654> τὴν παῖδ' ἐν Αἴδου τήνδε νυμφεύειν τινί.
<soph. ant. 655> ἐπεὶ γὰρ αὐτὴν εἷλον ἐμφανῶς ἐγὼ
<soph. ant. 656> πόλεως ἀπιστήσασαν ἐκ πάσης μόνην,
<soph. ant. 657> ψευδῆ γ' ἐμαυτὸν οὐ καταστήσω πόλει,
<soph. ant. 658> ἀλλὰ κτενῶ. πρὸς ταῦτ' ἐφυμνείτω Δία
<soph. ant. 659> ξύναιμον. εἰ γὰρ δὴ τά γ' ἐγγενῆ φύσει
<soph. ant. 660> ἄκοσμα θρέψω, κάρτα τοὺς ἔξω γένους
<soph. ant. 661> ἐν τοῖς γὰρ οἰκείοισιν ὅστις ἔστ' ἀνὴρ
<soph. ant. 662> χρηστός, φανεῖται κἀν πόλει δίκαιος ὤν.
<soph. ant. 663> ὅστις δ' ὑπερβὰς ἢ νόμους βιάζεται
<soph. ant. 664> ἢ τοὐπιτάσσειν τοῖς κρατύνουσιν νοεῖ,
<soph. ant. 665> οὐκ ἔστ' ἐπαίνου τοῦτον ἐξ ἐμοῦ τυχεῖν.
<soph. ant. 666> ἀλλ' ὃν πόλις στήσειε τοῦδε χρὴ κλύειν
<soph. ant. 667> καὶ σμικρὰ καὶ δίκαια καὶ τἀναντία.
<soph. ant. 668> καὶ τοῦτον ἂν τὸν ἄνδρα θαρσοίην ἐγὼ
<soph. ant. 669> καλῶς μὲν ἄρχειν, εὖ δ' ἂν ἄρχεσθαι θέλειν,
<soph. ant. 670> δορός τ' ἂν ἐν χειμῶνι προστεταγμένον
<soph. ant. 671> μένειν δίκαιον κἀγαθὸν παραστάτην.
<soph. ant. 672> ἀναρχίας δὲ μεῖζον οὐκ ἔστιν κακόν.
<soph. ant. 673> αὕτη πόλεις ὄλλυσιν, ἥδ' ἀναστάτους
<soph. ant. 674> οἴκους τίθησιν, ἥδε συμμάχου δορὸς
<soph. ant. 675> τροπὰς καταρρήγνυσι: τῶν δ' ὀρθουμένων
<soph. ant. 676> σῴζει τὰ πολλὰ σώμαθ' ἡ πειθαρχία.
<soph. ant. 677> οὕτως ἀμυντέ' ἐστὶ τοῖς κοσμουμένοις,
<soph. ant. 678> κοὔτοι γυναικὸς οὐδαμῶς ἡσσητέα.
<soph. ant. 679> κρεῖσσον γάρ, εἴπερ δεῖ, πρὸς ἀνδρὸς ἐκπεσεῖν,
<soph. ant. 680> κοὐκ ἂν γυναικῶν ἥσσονες καλοίμεθ' ἄν.
<soph. ant. 681> ἡμῖν μέν, εἰ μὴ τῷ χρόνῳ κεκλέμμεθα,
<soph. ant. 682> λέγειν φρονούντως ὧν λέγεις δοκεῖς πέρι.
<soph. ant. 683> πάτερ, θεοὶ φύουσιν ἀνθρώποις φρένας,
<soph. ant. 684> πάντων ὅς' ἐστὶ κτημάτων ὑπέρτατον.
<soph. ant. 685> ἐγὼ δ' ὅπως σὺ μὴ λέγεις ὀρθῶς τάδε,
<soph. ant. 686> οὔτ' ἂν δυναίμην μήτ' ἐπισταίμην λέγειν.
<soph. ant. 687> γένοιτο μεντἂν χἀτέρῳ καλῶς ἔχον.
<soph. ant. 688> σοῦ δ' οὖν πέφυκα πάντα προσκοπεῖν ὅσα
<soph. ant. 689> λέγει τις ἢ πράσσει τις ἢ ψέγειν ἔχει.
<soph. ant. 690> τὸ γὰρ σὸν ὄμμα δεινὸν, ἀνδρὶ δημότῃ
<soph. ant. 691> λόγοις τοιούτοις, οἷς σὺ μὴ τέρψει κλύων:
<soph. ant. 692> ἐμοὶ δ' ἀκούειν ἔσθ' ὑπὸ σκότου τάδε,
<soph. ant. 693> τὴν παῖδα ταύτην οἷ', ὀδύρεται πόλις,
<soph. ant. 694> πασῶν γυναικῶν ὡς ἀναξιωτάτη
<soph. ant. 695> κάκιστ' ἀπ' ἔργων εὐκλεεστάτων φθίνει.
<soph. ant. 696> ἥτις τὸν αὑτῆς αὐτάδελφον ἐν φοναῖς
<soph. ant. 697> πεπτῶτ' ἄθαπτον μήθ' ὑπ' ὠμηστῶν κυνῶν
<soph. ant. 698> εἴας' ὀλέσθαι μήθ' ὑπ' οἰωνῶν τινος.
<soph. ant. 699> οὐχ ἥδε χρυσῆς ἀξία τιμῆς λαχεῖν;
<soph. ant. 700> τοιάδ' ἐρεμνὴ σῖγ' ἐπέρχεται φάτις.
<soph. ant. 701> ἐμοὶ δὲ σοῦ πράσσοντος εὐτυχῶς, πάτερ,
<soph. ant. 702> οὐκ ἔστιν οὐδὲν κτῆμα τιμιώτερον,
<soph. ant. 703> τί γὰρ πατρὸς θάλλοντος εὐκλείας τέκνοις
<soph. ant. 704> ἄγαλμα μεῖζον, ἢ τί πρὸς παίδων πατρί;
<soph. ant. 705> μή νυν ἓν ἦθος μοῦνον ἐν σαυτῷ φόρει,
<soph. ant. 706> ὡς φὴς σύ, κοὐδὲν ἄλλο, τοῦτ' ὀρθῶς ἔχειν.
<soph. ant. 707> ὅστις γὰρ αὐτὸς ἢ φρονεῖν μόνος δοκεῖ,
<soph. ant. 708> ἢ γλῶσσαν, ἣν οὐκ ἄλλος, ἢ ψυχὴν ἔχειν,
<soph. ant. 709> οὗτοι διαπτυχθέντες ὤφθησαν κενοί.
<soph. ant. 710> ἀλλ' ἄνδρα, κεἴ τις ᾖ σοφός, τὸ μανθάνειν
<soph. ant. 711> πόλλ', αἰσχρὸν οὐδὲν καὶ τὸ μὴ τείνειν ἄγαν.
<soph. ant. 712> ὁρᾷς παρὰ ῥείθροισι χειμάρροις ὅσα
<soph. ant. 713> δένδρων ὑπείκει, κλῶνας ὡς ἐκσῴζεται,
<soph. ant. 714> τὰ δ' ἀντιτείνοντ' αὐτόπρεμν' ἀπόλλυται.
<soph. ant. 715> αὕτως δὲ ναὸς ὅστις ἐγκρατῆ πόδα
<soph. ant. 716> τείνας ὑπείκει μηδέν, ὑπτίοις κάτω
<soph. ant. 717> στρέψας τὸ λοιπὸν σέλμασιν ναυτίλλεται.
<soph. ant. 718> ἀλλ' εἶκε καὶ θυμῷ μετάστασιν δίδου.
<soph. ant. 719> γνώμη γὰρ εἴ τις κἀπ' ἐμοῦ νεωτέρου
<soph. ant. 720> πρόσεστι, φήμ' ἔγωγε πρεσβεύειν πολὺ
<soph. ant. 721> φῦναι τὸν ἄνδρα πάντ' ἐπιστήμης πλέων:
<soph. ant. 722> εἰ δ' οὖν, φιλεῖ γὰρ τοῦτο μὴ ταύτῃ ῥέπειν,
<soph. ant. 723> καὶ τῶν λεγόντων εὖ καλὸν τὸ μανθάνειν.
<soph. ant. 724> ἄναξ, σέ τ' εἰκός, εἴ τι καίριον λέγει,
<soph. ant. 725> μαθεῖν, σέ τ' αὖ τοῦδ': εὖ γὰρ εἴρηται διπλῇ.
<soph. ant. 726> οἱ τηλικοίδε καὶ διδαξόμεσθα δὴ
<soph. ant. 727> φρονεῖν ὑπ' ἀνδρὸς τηλικοῦδε τὴν φύσιν;
<soph. ant. 728> μηδὲν τὸ μὴ δίκαιον: εἰ δ' ἐγὼ νέος,
<soph. ant. 729> οὐ τὸν χρόνον χρὴ μᾶλλον ἢ τἄργα σκοπεῖν.
<soph. ant. 730> ἔργον γάρ ἐστι τοὺς ἀκοσμοῦντας σέβειν;
<soph. ant. 731> οὐδ' ἂν κελεύσαιμ', εὐσεβεῖν εἰς τοὺς κακούς.
<soph. ant. 732> οὐχ ἥδε γὰρ τοιᾷδ' ἐπείληπται νόσῳ;
<soph. ant. 733> οὔ φησι Θήβης τῆσδ' ὁμόπτολις λεώς.
<soph. ant. 734> πόλις γὰρ ἡμῖν ἁμὲ χρὴ τάσσειν ἐρεῖ;
<soph. ant. 735> ὁρᾷς τόδ' ὡς εἴρηκας ὡς ἄγαν νέος;
<soph. ant. 736> ἄλλῳ γὰρ ἢ 'μοὶ χρή με τῆσδ' ἄρχειν χθονός;
<soph. ant. 737> πόλις γὰρ οὐκ ἔσθ' ἥτις ἀνδρός ἐσθ' ἑνός.
<soph. ant. 738> οὐ τοῦ κρατοῦντος ἡ πόλις νομίζεται;
<soph. ant. 739> καλῶς γ' ἐρήμης ἂν σὺ γῆς ἄρχοις μόνος.
<soph. ant. 740> ὅδ', ὡς ἔοικε, τῇ γυναικὶ συμμαχεῖ.
<soph. ant. 741> εἴπερ γυνὴ σύ. σοῦ γὰρ οὖν προκήδομαι.
<soph. ant. 742> ὦ παγκάκιστε, διὰ δίκης ἰὼν πατρί;
<soph. ant. 743> οὐ γὰρ δίκαιά ς' ἐξαμαρτάνονθ' ὁρῶ.
<soph. ant. 744> ἁμαρτάνω γὰρ τὰς ἐμὰς ἀρχὰς σέβων;
<soph. ant. 745> οὐ γὰρ σέβεις τιμάς γε τὰς θεῶν πατῶν.
<soph. ant. 746> ὦ μιαρὸν ἦθος καὶ γυναικὸς ὕστερον.
<soph. ant. 747> οὔ τἂν ἕλοις ἥσσω γε τῶν αἰσχρῶν ἐμέ.
<soph. ant. 748> ὁ γοῦν λόγος σοι πᾶς ὑπὲρ κείνης ὅδε.
<soph. ant. 749> καὶ σοῦ γε κἀμοῦ, καὶ θεῶν τῶν νερτέρων.
<soph. ant. 750> ταύτην ποτ' οὐκ ἔσθ' ὡς ἔτι ζῶσαν γαμεῖς.
<soph. ant. 751> ἣ δ' οὖν θανεῖται καὶ θανοῦς' ὀλεῖ τινα.
<soph. ant. 752> ἦ κἀπαπειλῶν ὧδ' ἐπεξέρχει θρασύς;
<soph. ant. 753> τίς δ' ἔστ' ἀπειλὴ πρὸς κενὰς γνώμας λέγειν;
<soph. ant. 754> κλαίων φρενώσεις, ὢν φρενῶν αὐτὸς κενός.
<soph. ant. 755> εἰ μὴ πατὴρ ἦσθ', εἶπον ἄν ς' οὐκ εὖ φρονεῖν.
<soph. ant. 756> γυναικὸς ὢν δούλευμα μὴ κώτιλλέ με.
<soph. ant. 757> βούλει λέγειν τι καὶ λέγων μηδὲν κλύειν;
<soph. ant. 758> ἄληθες; ἀλλ' οὐ τόνδ' ̓́Ολυμπον, ἴσθ' ὅτι,
<soph. ant. 759> χαίρων ἐπὶ ψόγοισι δεννάσεις ἐμέ.
<soph. ant. 760> ἄγαγε τὸ μῖσος ὡς κατ' ὄμματ' αὐτίκα
<soph. ant. 761> παρόντι θνῄσκῃ πλησία τῷ νυμφίῳ.
<soph. ant. 762> οὐ δῆτ' ἔμοιγε, τοῦτο μὴ δόξῃς ποτέ,
<soph. ant. 763> οὔθ' ἥδ' ὀλεῖται πλησία, σύ τ' οὐδαμὰ
<soph. ant. 764> τοὐμὸν προσόψει κρᾶτ' ἐν ὀφθαλμοῖς ὁρῶν,
<soph. ant. 765> ὡς τοῖς θέλουσι τῶν φίλων μαίνῃ συνών.
<soph. ant. 766> ἁνήρ, ἄναξ, βέβηκεν ἐξ ὀργῆς ταχύς:
<soph. ant. 767> νοῦς δ' ἐστὶ τηλικοῦτος ἀλγήσας βαρύς.
<soph. ant. 768> δράτω: φρονείτω μεῖζον ἢ κατ' ἄνδρ' ἰών:
<soph. ant. 769> τὼ δ' οὖν κόρα τώδ' οὐκ ἀπαλλάξει μόρου.
<soph. ant. 770> ἄμφω γὰρ αὐτὼ καὶ κατακτεῖναι νοεῖς;
<soph. ant. 771> οὐ τήν γε μὴ θιγοῦσαν: εὖ γὰρ οὖν λέγεις.
<soph. ant. 772> μόρῳ δὲ ποίῳ καί σφε βουλεύει κτανεῖν;
<soph. ant. 773> ἄγων ἔρημος ἔνθ' ἂν ᾖ βροτῶν στίβος
<soph. ant. 774> κρύψω πετρώδει ζῶσαν ἐν κατώρυχι,
<soph. ant. 775> φορβῆς τοσοῦτον ὡς ἄγος μόνον προθείς,
<soph. ant. 776> ὅπως μίασμα πᾶς' ὑπεκφύγῃ πόλις.
<soph. ant. 777> κἀκεῖ τὸν ̔́Αιδην, ὃν μόνον σέβει θεῶν,
<soph. ant. 778> αἰτουμένη που τεύξεται τὸ μὴ θανεῖν,
<soph. ant. 779> ἢ γνώσεται γοῦν ἀλλὰ τηνικαῦθ' ὅτι
<soph. ant. 780> πόνος περισσός ἐστι τἀν ̔́Αιδου σέβειν.
<soph. ant. 781> ̓́Ερως ἀνίκατε μάχαν, ̓́Ερως, ὃς ἐν κτήμασι πίπτεις,
<soph. ant. 782> ὃς ἐν μαλακαῖς παρειαῖς νεάνιδος ἐννυχεύεις,
<soph. ant. 785> φοιτᾷς δ' ὑπερπόντιος ἔν τ' ἀγρονόμοις αὐλαῖς:
<soph. ant. 786> καί ς' οὔτ' ἀθανάτων φύξιμος οὐδεὶς
<soph. ant. 790> οὔθ' ἁμερίων σέ γ' ἀνθρώπων. ὁ δ' ἔχων μέμηνεν.
<soph. ant. 791> σὺ καὶ δικαίων ἀδίκους φρένας παρασπᾷς ἐπὶ λώβᾳ,
<soph. ant. 792> σὺ καὶ τόδε νεῖκος ἀνδρῶν ξύναιμον ἔχεις ταράξας:
<soph. ant. 795> νικᾷ δ' ἐναργὴς βλεφάρων ἵμερος εὐλέκτρου
<soph. ant. 796> νύμφας, τῶν μεγάλων πάρεδρος ἐν ἀρχαῖς
<soph. ant. 800> θεσμῶν. ἄμαχος γὰρ ἐμπαίζει θεὸς, ̓Αφροδίτα.
<soph. ant. 801> νῦν δ' ἤδη 'γὼ καὐτὸς θεσμῶν
<soph. ant. 802> ἔξω φέρομαι τάδ' ὁρῶν ἴσχειν δ'
<soph. ant. 803> οὐκέτι πηγὰς δύναμαι δάκρυ
<soph. ant. 804> τὸν παγκοίτην ὅθ' ὁρῶ θάλαμον
<soph. ant. 805> τήνδ' ̓Αντιγόνην ἀνύτουσαν.
<soph. ant. 806> ὁρᾶτ' ἔμ', ὦ γᾶς πατρίας πολῖται, τὰν νεάταν ὁδὸν
<soph. ant. 807> στείχουσαν, νέατον δὲ φέγγος λεύσσουσαν ἀελίου,
<soph. ant. 810> κοὔποτ' αὖθις. ἀλλά μ' ὁ παγκοίτας ̔́Αιδας ζῶσαν ἄγει
<soph. ant. 811> τὰν ̓Αχέροντος
<soph. ant. 812> ἀκτάν, οὔθ' ὑμεναίων ἔγκληρον, οὔτ' ἐπινύμφειός
<soph. ant. 815> πώ μέ τις ὕμνος ὕμνησεν, ἀλλ' ̓Αχέροντι νυμφεύσω.
<soph. ant. 816> οὐκοῦν κλεινὴ καὶ ἔπαινον ἔχους'
<soph. ant. 817> ἐς τόδ' ἀπέρχει κεῦθος νεκύων,
<soph. ant. 818> οὔτε φθινάσιν πληγεῖσα νόσοις
<soph. ant. 820> οὔτε ξιφέων ἐπίχειρα λαχοῦς',
<soph. ant. 821> ἀλλ' αὐτόνομος ζῶσα μόνη δὴ
<soph. ant. 822> θνητῶν ̔́Αιδην καταβήσει.
<soph. ant. 823> ἤκουσα δὴ λυγρότατον ὀλέσθαι τὰν Φρυγίαν ξέναν
<soph. ant. 825> Ταντάλου Σιπύλῳ πρὸς ἄκρῳ, τὰν κισσὸς ὡς ἀτενὴς
<soph. ant. 826> πετραία βλάστα δάμασεν, καί νιν ὄμβροι τακομέναν,
<soph. ant. 827> ὡς φάτις ἀνδρῶν,
<soph. ant. 830> χιών τ' οὐδαμὰ λείπει, τέγγει δ' ὑπ' ὀφρύσι παγκλαύτοις
<soph. ant. 831> δειράδας: ᾇ με δαίμων ὁμοιοτάταν κατευνάζει.
<soph. ant. 832> ἀλλὰ θεός τοι καὶ θεογεννής,
<soph. ant. 835> ἡμεῖς δὲ βροτοὶ καὶ θνητογενεῖς.
<soph. ant. 836> καίτοι φθιμένῃ μέγα κἀκοῦσαι
<soph. ant. 837> τοῖς ἰσοθέοις σύγκληρα λαχεῖν.
<soph. ant. 838> ζῶσαν καὶ ἔπειτα θανοῦσαν.
<soph. ant. 839> οἴμοι γελῶμαι. τί με, πρὸς θεῶν πατρῴων.
<soph. ant. 840> οὐκ οἰχομέναν ὑβρίζεις, ἀλλ' ἐπίφαντον;
<soph. ant. 841> ὦ πόλις, ὦ πόλεως πολυκτήμονες ἄνδρες:
<soph. ant. 842> ἰὼ Διρκαῖαι κρῆναι
<soph. ant. 845> Θήβας τ' εὐαρμάτου ἄλσος, ἔμπας ξυμμάρτυρας ὔμμ' ἐπικτῶμαι,
<soph. ant. 846> οἵα φίλων ἄκλαυτος, οἵοις νόμοις
<soph. ant. 847> πρὸς ἕργμα τυμβόχωστον ἔρχομαι τάφου ποταινίου:
<soph. ant. 850> ἰὼ δύστανος, βροτοῖς οὔτε νεκροῖς κυροῦσα
<soph. ant. 851> μέτοικος οὐ ζῶσιν, οὐ θανοῦσιν.
<soph. ant. 852> προβᾶς' ἐπ' ἔσχατον θράσους
<soph. ant. 853> ὑψηλὸν ἐς Δίκας βάθρον
<soph. ant. 855> προσέπεσες, ὦ τέκνον, πολύ:
<soph. ant. 856> πατρῷον δ' ἐκτίνεις τιν' ἆθλον.
<soph. ant. 857> ἔψαυσας ἀλγεινοτάτας ἐμοὶ μερίμνας,
<soph. ant. 858> πατρὸς τριπόλιστον οἶκτον τού τε πρόπαντος
<soph. ant. 860> ἁμετέρου πότμου κλεινοῖς Λαβδακίδαισιν.
<soph. ant. 861> ἰὼ ματρῷαι λέκτρων
<soph. ant. 865> ἆται κοιμήματά τ' αὐτογέννητ' ἐμῷ πατρὶ δυσμόρου ματρός,
<soph. ant. 866> οἵων ἐγώ ποθ' ἁ ταλαίφρων ἔφυν:
<soph. ant. 867> πρὸς οὓς ἀραῖος ἄγαμος ἅδ' ἐγὼ μέτοικος ἔρχομαι.
<soph. ant. 870> ἰὼ δυσπότμων κασίγνητε γάμων κυρήσας,
<soph. ant. 871> θανὼν ἔτ' οὖσαν κατήναρές με.
<soph. ant. 872> σέβειν μὲν εὐσέβειά τις,
<soph. ant. 873> κράτος δ' ὅτῳ κράτος μέλει
<soph. ant. 874> παραβατὸν οὐδαμᾷ πέλει:
<soph. ant. 875> σὲ δ' αὐτόγνωτος ὤλες' ὀργά.
<soph. ant. 876> ἄκλαυτος, ἄφιλος, ἀνυμέναιος ταλαίφρων ἄγομαι
<soph. ant. 877> τὰν πυμάταν ὁδόν. οὐκέτι μοι τόδε
<soph. ant. 878> λαμπάδος ἱερὸν ὄμμα
<soph. ant. 880> θέμις ὁρᾶν ταλαίνᾳ.
<soph. ant. 881> τὸν δ' ἐμὸν πότμον ἀδάκρυτον
<soph. ant. 882> οὐδεὶς φίλων στενάζει.
<soph. ant. 883> ἆρ' ἴστ', ἀοιδὰς καὶ γόους πρὸ τοῦ θανεῖν
<soph. ant. 884> ὡς οὐδ' ἂν εἷς παύσαιτ' ἄν, εἰ χρείη λέγειν;
<soph. ant. 885> οὐκ ἄξεθ' ὡς τάχιστα; καὶ κατηρεφεῖ
<soph. ant. 886> τύμβῳ περιπτύξαντες, ὡς εἴρηκ' ἐγώ,
<soph. ant. 887> ἄφετε μόνην ἔρημον, εἴτε χρῇ θανεῖν
<soph. ant. 888> εἴτ' ἐν τοιαύτῃ ζῶσα τυμβεύειν στέγῃ:
<soph. ant. 889> ἡμεῖς γὰρ ἁγνοὶ τοὐπὶ τήνδε τὴν κόρην
<soph. ant. 890> μετοικίας δ' οὖν τῆς ἄνω στερήσεται.
<soph. ant. 891> ὦ τύμβος, ὦ νυμφεῖον, ὦ κατασκαφὴς
<soph. ant. 892> οἴκησις ἀείφρουρος, οἷ πορεύομαι
<soph. ant. 893> πρὸς τοὺς ἐμαυτῆς, ὧν ἀριθμὸν ἐν νεκροῖς
<soph. ant. 894> πλεῖστον δέδεκται Φερσέφασς' ὀλωλότων:
<soph. ant. 895> ὧν λοισθία 'γὼ καὶ κάκιστα δὴ μακρῷ
<soph. ant. 896> κάτειμι, πρίν μοι μοῖραν ἐξήκειν βίου.
<soph. ant. 897> ἐλθοῦσα μέντοι κάρτ' ἐν ἐλπίσιν τρέφω
<soph. ant. 898> φίλη μὲν ἥξειν πατρί, προσφιλὴς δὲ σοί,
<soph. ant. 899> μῆτερ, φίλη δὲ σοί, κασίγνητον κάρα:
<soph. ant. 900> ἐπεὶ θανόντας αὐτόχειρ ὑμᾶς ἐγὼ
<soph. ant. 901> ἔλουσα κἀκόσμησα κἀπιτυμβίους
<soph. ant. 902> χοὰς ἔδωκα. νῦν δέ Πολύνεικες, τὸ σὸν
<soph. ant. 903> δέμας περιστέλλουσα τοιάδ' ἄρνυμαι.
<soph. ant. 904> καίτοι ς' ἐγὼ 'τίμησα τοῖς φρονοῦσιν εὖ.
<soph. ant. 905> οὐ γάρ ποτ' οὔτ' ἄν, εἰ τέκνων μήτηρ ἔφυν,
<soph. ant. 906> οὔτ' εἰ πόσις μοι κατθανὼν ἐτήκετο,
<soph. ant. 907> βίᾳ πολιτῶν τόνδ' ἂν ᾐρόμην πόνον.
<soph. ant. 908> τίνος νόμου δὴ ταῦτα πρὸς χάριν λέγω;
<soph. ant. 909> πόσις μὲν ἄν μοι κατθανόντος ἄλλος ἦν,
<soph. ant. 910> καὶ παῖς ἀπ' ἄλλου φωτός, εἰ τοῦδ' ἤμπλακον,
<soph. ant. 911> μητρὸς δ' ἐν ̔́Αιδου καὶ πατρὸς κεκευθότοιν
<soph. ant. 912> οὐκ ἔστ' ἀδελφὸς ὅστις ἂν βλάστοι ποτέ.
<soph. ant. 913> τοιῷδε μέντοι ς' ἐκπροτιμήσας' ἐγὼ
<soph. ant. 914> νόμῳ Κρέοντι ταῦτ' ἔδοξ' ἁμαρτάνειν
<soph. ant. 915> καὶ δεινὰ τολμᾶν, ὦ κασίγνητον κάρα.
<soph. ant. 916> καὶ νῦν ἄγει με διὰ χερῶν οὕτω λαβὼν
<soph. ant. 917> ἄλεκτρον, ἀνυμέναιον, οὔτε του γάμου
<soph. ant. 918> μέρος λαχοῦσαν οὔτε παιδείου τροφῆς,
<soph. ant. 919> ἀλλ' ὧδ' ἔρημος πρὸς φίλων ἡ δύσμορος
<soph. ant. 920> ζῶς' εἰς θανόντων ἔρχομαι κατασκαφάς.
<soph. ant. 921> ποίαν παρεξελθοῦσα δαιμόνων δίκην;
<soph. ant. 922> τί χρή με τὴν δύστηνον ἐς θεοὺς ἔτι
<soph. ant. 923> βλέπειν; τίν' αὐδᾶν ξυμμάχων; ἐπεί γε δὴ
<soph. ant. 924> τὴν δυσσέβειαν εὐσεβοῦς', ἐκτησάμην.
<soph. ant. 925> ἀλλ' εἰ μὲν οὖν τάδ' ἐστὶν ἐν θεοῖς καλά,
<soph. ant. 926> παθόντες ἂν ξυγγνοῖμεν ἡμαρτηκότες:
<soph. ant. 927> εἰ δ' οἵδ' ἁμαρτάνουσι, μὴ πλείω κακὰ
<soph. ant. 928> πάθοιεν ἢ καὶ δρῶσιν ἐκδίκως ἐμέ.
<soph. ant. 929> ἔτι τῶν αὐτῶν ἀνέμων αὑταὶ
<soph. ant. 930> ψυχῆς ῥιπαὶ τήνδε γ' ἔχουσιν.
<soph. ant. 931> τοιγὰρ τούτων τοῖσιν ἄγουσιν
<soph. ant. 932> κλαύμαθ' ὑπάρξει βραδυτῆτος ὕπερ.
<soph. ant. 933> οἴμοι, θανάτου τοῦτ' ἐγγυτάτω
<soph. ant. 934> τοὔπος ἀφῖκται.
<soph. ant. 935> θαρσεῖν οὐδὲν παραμυθοῦμαι
<soph. ant. 936> μὴ οὐ τάδε ταύτῃ κατακυροῦσθαι.
<soph. ant. 937> ὦ γῆς Θήβης ἄστυ πατρῷον
<soph. ant. 938> καὶ θεοὶ προγενεῖς,
<soph. ant. 939> ἄγομαι δὴ κοὐκέτι μέλλω.
<soph. ant. 940> λεύσσετε, Θήβης οἱ κοιρανίδαι
<soph. ant. 941> τὴν βασιλειδᾶν μούνην λοιπήν,
<soph. ant. 942> οἷα πρὸς οἵων ἀνδρῶν πάσχω,
<soph. ant. 943> τὴν εὐσεβίαν σεβίσασα.
<soph. ant. 944> ἔτλα καὶ Δανάας οὐράνιον φῶς
<soph. ant. 945> ἀλλάξαι δέμας ἐν χαλκοδέτοις αὐλαῖς:
<soph. ant. 946> κρυπτομένα δ' ἐν τυμβήρει θαλάμῳ κατεζεύχθη:
<soph. ant. 947> καίτοι καὶ γενεᾷ τίμιος, ὦ παῖ παῖ,
<soph. ant. 950> καὶ Ζηνὸς ταμιεύεσκε γονὰς χρυσορύτους.
<soph. ant. 951> ἀλλ' ἁ μοιριδία τις δύνασις δεινά:
<soph. ant. 952> οὔτ' ἄν νιν ὄλβος οὔτ' ̓́Αρης, οὐ πύργος, οὐχ ἁλίκτυποι
<soph. ant. 953> κελαιναὶ νᾶες ἐκφύγοιεν.
<soph. ant. 955> ζεύχθη δ' ὀξύχολος παῖς ὁ Δρύαντος,
<soph. ant. 956> ̓Ηδωνῶν βασιλεύς, κερτομίοις ὀργαῖς
<soph. ant. 957> ἐκ Διονύσου πετρώδει κατάφαρκτος ἐν δεσμῷ.
<soph. ant. 958> οὕτω τᾶς μανίας δεινὸν ἀποστάζει
<soph. ant. 960> ἀνθηρόν τε μένος. κεῖνος ἐπέγνω μανίαις
<soph. ant. 961> ψαύων τὸν θεὸν ἐν κερτομίοις γλώσσαις.
<soph. ant. 962> παύεσκε μὲν γὰρ ἐνθέους γυναῖκας εὔιόν τε πῦρ,
<soph. ant. 965> φιλαύλους τ' ἠρέθιζε Μούσας.
<soph. ant. 966> παρὰ δὲ κυανεᾶν πελάγει διδύμας ἁλὸς
<soph. ant. 967> ἀκταὶ Βοσπόριαι ἥδ' ὁ Θρῃκῶν ἄξενος
<soph. ant. 970> Σαλμυδησσός, ἵν' ἀγχίπτολις ̓́Αρης
<soph. ant. 971> δισσοῖσι Φινείδαις
<soph. ant. 972> εἶδεν ἀρατὸν ἕλκος
<soph. ant. 973> τυφλωθὲν ἐξ ἀγρίας δάμαρτος
<soph. ant. 974> ἀλαὸν ἀλαστόροισιν ὀμμάτων κύκλοις
<soph. ant. 975> ἀραχθέντων, ὑφ' αἱματηραῖς
<soph. ant. 976> χείρεσσι καὶ κερκίδων ἀκμαῖσιν.
<soph. ant. 977> κατὰ δὲ τακόμενοι μέλεοι μελέαν πάθαν
<soph. ant. 980> κλαῖον, ματρὸς ἔχοντες ἀνύμφευτον γονάν:
<soph. ant. 981> ἁ δὲ σπέρμα μὲν ἀρχαιογόνων
<soph. ant. 982> ἄντας' ̓Ερεχθειδᾶν,
<soph. ant. 983> τηλεπόροις δ' ἐν ἄντροις
<soph. ant. 984> τράφη θυέλλαισιν ἐν πατρῴαις
<soph. ant. 985> Βορεὰς ἅμιππος ὀρθόποδος ὑπὲρ πάγου
<soph. ant. 986> θεῶν παῖς. ἀλλὰ κἀπ' ἐκείνᾳ
<soph. ant. 987> Μοῖραι μακραίωνες ἔσχον, ὦ παῖ.
<soph. ant. 988> Θήβης ἄνακτες, ἥκομεν κοινὴν ὁδὸν
<soph. ant. 989> δύ' ἐξ ἑνὸς βλέποντε: τοῖς τυφλοῖσι γὰρ
<soph. ant. 990> αὕτη κέλευθος ἐκ προηγητοῦ πέλει.
<soph. ant. 991> τί δ' ἔστιν, ὦ γεραιὲ Τειρεσία, νέον;
<soph. ant. 992> ἐγὼ διδάξω, καὶ σὺ τῷ μάντει πιθοῦ.
<soph. ant. 993> οὔκουν πάρος γε σῆς ἀπεστάτουν φρενός.
<soph. ant. 994> τοιγὰρ δι' ὀρθῆς τήνδ' ἐναυκλήρεις πόλιν.
<soph. ant. 995> ἔχω πεπονθὼς μαρτυρεῖν ὀνήσιμα.
<soph. ant. 996> φρόνει βεβὼς αὖ νῦν ἐπὶ ξυροῦ τύχης.
<soph. ant. 997> τί δ' ἔστιν; ὡς ἐγὼ τὸ σὸν φρίσσω στόμα.
<soph. ant. 998> γνώσει, τέχνης σημεῖα τῆς ἐμῆς κλύων.
<soph. ant. 999> εἰς γὰρ παλαιὸν θᾶκον ὀρνιθοσκόπον
<soph. ant. 1000> ἵζων, ἵν' ἦν μοι παντὸς οἰωνοῦ λιμήν,
<soph. ant. 1001> ἀγνῶτ' ἀκούω φθόγγον ὀρνίθων, κακῷ
<soph. ant. 1002> κλάζοντας οἴστρῳ καὶ βεβαρβαρωμένῳ.
<soph. ant. 1003> καὶ σπῶντας ἐν χηλαῖσιν ἀλλήλους φοναῖς
<soph. ant. 1004> ἔγνων: πτερῶν γὰρ ῥοῖβδος οὐκ ἄσημος ἦν.
<soph. ant. 1005> εὐθὺς δὲ δείσας ἐμπύρων ἐγευόμην
<soph. ant. 1006> βωμοῖσι παμφλέκτοισιν: ἐκ δὲ θυμάτων
<soph. ant. 1007> ̔́Ηφαιστος οὐκ ἔλαμπεν, ἀλλ' ἐπὶ σποδῷ
<soph. ant. 1008> μυδῶσα κηκὶς μηρίων ἐτήκετο
<soph. ant. 1009> κἄτυφε κἀνέπτυε, καὶ μετάρσιοι
<soph. ant. 1010> χολαὶ διεσπείροντο, καὶ καταρρυεῖς
<soph. ant. 1011> μηροὶ καλυπτῆς ἐξέκειντο πιμελῆς.
<soph. ant. 1012> τοιαῦτα παιδὸς τοῦδ' ἐμάνθανον πάρα,
<soph. ant. 1013> φθίνοντ' ἀσήμων ὀργίων μαντεύματα.
<soph. ant. 1014> ἐμοὶ γὰρ οὗτος ἡγεμών, ἄλλοις δ' ἐγώ.
<soph. ant. 1015> καὶ ταῦτα τῆς σῆς ἐκ φρενὸς νοσεῖ πόλις.
<soph. ant. 1016> βωμοὶ γὰρ ἡμῖν ἐσχάραι τε παντελεῖς
<soph. ant. 1017> πλήρεις ὑπ' οἰωνῶν τε καὶ κυνῶν βορᾶς
<soph. ant. 1018> τοῦ δυσμόρου πεπτῶτος Οἰδίπου γόνου.
<soph. ant. 1019> κᾆτ' οὐ δέχονται θυστάδας λιτὰς ἔτι
<soph. ant. 1020> θεοὶ παρ' ἡμῶν οὐδὲ μηρίων φλόγα,
<soph. ant. 1021> οὐδ' ὄρνις εὐσήμους ἀπορροιβδεῖ βοάς
<soph. ant. 1022> ἀνδροφθόρου βεβρῶτες αἵματος λίπος.
<soph. ant. 1023> ταῦτ' οὖν, τέκνον, φρόνησον. ἀνθρώποισι γὰρ
<soph. ant. 1024> τοῖς πᾶσι κοινόν ἐστι τοὐξαμαρτάνειν:
<soph. ant. 1025> ἐπεὶ δ' ἁμάρτῃ, κεῖνος οὐκέτ' ἔστ' ἀνὴρ
<soph. ant. 1026> ἄβουλος οὐδ' ἄνολβος, ὅστις ἐς κακὸν
<soph. ant. 1027> πεσὼν ἀκῆται μηδ' ἀκίνητος πέλῃ.
<soph. ant. 1028> αὐθαδία τοι σκαιότητ' ὀφλισκάνει.
<soph. ant. 1029> ἀλλ' εἶκε τῷ θανόντι μηδ' ὀλωλότα
<soph. ant. 1030> κέντει: τίς ἀλκὴ τὸν θανόντ' ἐπικτανεῖν;
<soph. ant. 1031> εὖ σοι φρονήσας εὖ λέγω. τὸ μανθάνειν δ'
<soph. ant. 1032> ἥδιστον εὖ λέγοντος, εἰ κέρδος λέγοι.
<soph. ant. 1033> ὦ πρέσβυ, πάντες ὥστε τοξόται σκοποῦ
<soph. ant. 1034> τοξεύετ' ἀνδρὸς τοῦδε, κοὐδὲ μαντικῆς
<soph. ant. 1035> ἄπρακτος ὑμῖν εἰμι: τῶν δ' ὑπαὶ γένους
<soph. ant. 1036> ἐξημπόλημαι κἀμπεφόρτισμαι πάλαι.
<soph. ant. 1037> κερδαίνετ', ἐμπολᾶτε τἀπὸ Σάρδεων
<soph. ant. 1038> ἤλεκτρον, εἰ βούλεσθε, καὶ τὸν ̓Ινδικὸν
<soph. ant. 1039> χρυσόν: τάφῳ δ' ἐκεῖνον οὐχὶ κρύψετε,
<soph. ant. 1040> οὐδ' εἰ θέλους', οἱ Ζηνὸς αἰετοὶ βορὰν
<soph. ant. 1041> φέρειν νιν ἁρπάζοντες ἐς Διὸς θρόνους,
<soph. ant. 1042> οὐδ' ὣς μίασμα τοῦτο μὴ τρέσας ἐγὼ
<soph. ant. 1043> θάπτειν παρήσω κεῖνον: εὖ γὰρ οἶδ' ὅτι
<soph. ant. 1044> θεοὺς μιαίνειν οὔτις ἀνθρώπων σθένει.
<soph. ant. 1045> πίπτουσι δ', ὦ γεραιὲ Τειρεσία, βροτῶν
<soph. ant. 1046> χοἰ πολλὰ δεινοὶ πτώματ' αἴσχρ', ὅταν λόγους
<soph. ant. 1047> αἰσχροὺς καλῶς λέγωσι τοῦ κέρδους χάριν.    φεῦ.
<soph. ant. 1048> ἆρ' οἶδεν ἀνθρώπων τις, ἆρα φράζεται,
<soph. ant. 1049> τί χρῆμα; ποῖον τοῦτο πάγκοινον λέγεις;
<soph. ant. 1050> ὅσῳ κράτιστον κτημάτων εὐβουλία;
<soph. ant. 1051> ὅσῳπερ, οἶμαι, μὴ φρονεῖν πλείστη βλάβη.
<soph. ant. 1052> ταύτης σὺ μέντοι τῆς νόσου πλήρης ἔφυς.
<soph. ant. 1053> οὐ βούλομαι τὸν μάντιν ἀντειπεῖν κακῶς.
<soph. ant. 1054> καὶ μὴν λέγεις, ψευδῆ με θεσπίζειν λέγων.
<soph. ant. 1055> τὸ μαντικὸν γὰρ πᾶν φιλάργυρον γένος.
<soph. ant. 1056> τὸ δ' ἐκ τυράννων αἰσχροκέρδειαν φιλεῖ.
<soph. ant. 1057> ἆρ' οἶσθα ταγοὺς ὄντας ἃν λέγῃς λέγων;
<soph. ant. 1058> οἶδ': ἐξ ἐμοῦ γὰρ τήνδ' ἔχεις σώσας πόλιν.
<soph. ant. 1059> σοφὸς σὺ μάντις, ἀλλὰ τἀδικεῖν φιλῶν.
<soph. ant. 1060> ὄρσεις με τἀκίνητα διὰ φρενῶν φράσαι.
<soph. ant. 1061> κίνει, μόνον δὲ μὴ 'πὶ κέρδεσιν λέγων.
<soph. ant. 1062> οὕτω γὰρ ἤδη καὶ δοκῶ τὸ σὸν μέρος.
<soph. ant. 1063> ὡς μὴ 'μπολήσων ἴσθι τὴν ἐμὴν φρένα.
<soph. ant. 1064> ἀλλ' εὖ γέ τοι κάτισθι μὴ πολλοὺς ἔτι
<soph. ant. 1065> τρόχους ἁμιλλητῆρας ἡλίου τελεῖν,
<soph. ant. 1066> ἐν οἷσι τῶν σῶν αὐτὸς ἐκ σπλάγχνων ἕνα
<soph. ant. 1067> νέκυν νεκρῶν ἀμοιβὸν ἀντιδοὺς ἔσει,
<soph. ant. 1068> ἀνθ' ὧν ἔχεις μὲν τῶν ἄνω βαλὼν κάτω
<soph. ant. 1069> ψυχήν τ' ἀτίμως ἐν τάφῳ κατῴκισας,
<soph. ant. 1070> ἔχεις δὲ τῶν κάτωθεν ἐνθάδ' αὖ θεῶν
<soph. ant. 1071> ἄμοιρον, ἀκτέριστον, ἀνόσιον νέκυν.
<soph. ant. 1072> ὧν οὔτε σοὶ μέτεστιν οὔτε τοῖς ἄνω
<soph. ant. 1073> θεοῖσιν, ἀλλ' ἐκ σοῦ βιάζονται τάδε.
<soph. ant. 1074> τούτων σε λωβητῆρες ὑστεροφθόροι
<soph. ant. 1075> λοχῶσιν ̔́Αιδου καὶ θεῶν ̓Ερινύες,
<soph. ant. 1076> ἐν τοῖσιν αὐτοῖς τοῖσδε ληφθῆναι κακοῖς.
<soph. ant. 1077> καὶ ταῦτ' ἄθρησον εἰ κατηργυρωμένος
<soph. ant. 1078> λέγω: φανεῖ γὰρ οὐ μακροῦ χρόνου τριβὴ
<soph. ant. 1079> ἀνδρῶν γυναικῶν σοῖς δόμοις κωκύματα.
<soph. ant. 1080> ἐχθραὶ δὲ πᾶσαι συνταράσσονται πόλεις,
<soph. ant. 1081> ὅσων σπαράγματ' ἢ κύνες καθήγνισαν
<soph. ant. 1082> ἢ θῆρες ἤ τις πτηνὸς οἰωνός, φέρων
<soph. ant. 1083> ἀνόσιον ὀσμὴν ἑστιοῦχον ἐς πόλιν.
<soph. ant. 1084> τοιαῦτά σου, λυπεῖς γάρ, ὥστε τοξότης
<soph. ant. 1085> ἀφῆκα θυμῷ, καρδίας τοξεύματα
<soph. ant. 1086> βέβαια, τῶν σὺ θάλπος οὐχ ὑπεκδραμεῖ.
<soph. ant. 1087> ὦ παῖ, σὺ δ' ἡμᾶς ἄπαγε πρὸς δόμους, ἵνα
<soph. ant. 1088> τὸν θυμὸν οὗτος ἐς νεωτέρους ἀφῇ,
<soph. ant. 1089> καὶ γνῷ τρέφειν τὴν γλῶσσαν ἡσυχαιτέραν
<soph. ant. 1090> τὸν νοῦν τ' ἀμείνω τῶν φρενῶν ἢ νῦν φέρει.
<soph. ant. 1091> ἁνήρ, ἄναξ, βέβηκε δεινὰ θεσπίσας:
<soph. ant. 1092> ἐπιστάμεσθα δ', ἐξ ὅτου λευκὴν ἐγὼ
<soph. ant. 1093> τήνδ' ἐκ μελαίνης ἀμφιβάλλομαι τρίχα,
<soph. ant. 1094> μή πώ ποτ' αὐτὸν ψεῦδος ἐς πόλιν λακεῖν.
<soph. ant. 1095> ἔγνωκα καὐτὸς καὶ ταράσσομαι φρένας.
<soph. ant. 1096> τό τ' εἰκαθεῖν γὰρ δεινόν, ἀντιστάντα δὲ
<soph. ant. 1097> ἄτῃ πατάξαι θυμὸν ἐν δεινῷ πάρα.
<soph. ant. 1098> εὐβουλίας δεῖ, παῖ Μενοικέως, λαβεῖν.
<soph. ant. 1099> τί δῆτα χρὴ δρᾶν; φράζε. πείσομαι δ' ἐγώ.
<soph. ant. 1100> ἐλθὼν κόρην μὲν ἐκ κατώρυχος στέγης
<soph. ant. 1101> ἄνες, κτίσον δὲ τῷ προκειμένῳ, τάφον.
<soph. ant. 1102> καὶ ταῦτ' ἐπαινεῖς καὶ δοκεῖς παρεικαθεῖν;
<soph. ant. 1103> ὅσον γ', ἄναξ, τάχιστα: συντέμνουσι γὰρ
<soph. ant. 1104> θεῶν ποδώκεις τοὺς κακόφρονας βλάβαι.
<soph. ant. 1105> οἴμοι: μόλις μέν, καρδίας δ' ἐξίσταμαι
<soph. ant. 1106> τὸ δρᾶν: ἀνάγκῃ δ' οὐχὶ δυσμαχητέον.
<soph. ant. 1107> δρᾶ νυν τάδ' ἐλθὼν μηδ' ἐπ' ἄλλοισιν τρέπε.
<soph. ant. 1108> ὧδ' ὡς ἔχω στείχοιμ' ἄν: ἴτ' ἴτ' ὀπάονες,
<soph. ant. 1109> οἵ τ' ὄντες οἵ τ' ἀπόντες, ἀξίνας χεροῖν
<soph. ant. 1110> ὁρμᾶσθ' ἑλόντες εἰς ἐπόψιον τόπον.
<soph. ant. 1111> ἐγὼ δ', ἐπειδὴ δόξα τῇδ' ἐπεστράφη,
<soph. ant. 1112> αὐτός τ' ἔδησα καὶ παρὼν ἐκλύσομαι.
<soph. ant. 1113> δέδοικα γὰρ μὴ τοὺς καθεστῶτας νόμους
<soph. ant. 1114> ἄριστον ᾖ σῴζοντα τὸν βίον τελεῖν.
<soph. ant. 1115> πολυώνυμε, Καδμείας νύμφας ἄγαλμα
<soph. ant. 1116> καὶ Διὸς βαρυβρεμέτα
<soph. ant. 1117> γένος, κλυτὰν ὃς ἀμφέπεις
<soph. ant. 1118> ̓Ιταλίαν, μέδεις δὲ
<soph. ant. 1119> παγκοίνοις, ̓Ελευσινίας
<soph. ant. 1120> Δῃοῦς ἐν κόλποις, Βακχεῦ Βακχᾶν
<soph. ant. 1121> ὁ ματρόπολιν Θήβαν
<soph. ant. 1122> ναιετῶν παρ' ὑγρῶν
<soph. ant. 1125> ̓Ισμηνοῦ ῥείθρων ἀγρίου τ' ἐπὶ σπορᾷ δράκοντος
<soph. ant. 1126> σὲ δ' ὑπὲρ διλόφου πέτρας στέροψ ὄπωπε
<soph. ant. 1127> λιγνύς, ἔνθα Κωρύκιαι
<soph. ant. 1128> στείχουσι νύμφαι Βακχίδες,
<soph. ant. 1130> Κασταλίας τε νᾶμα.
<soph. ant. 1131> καί σε Νυσαίων ὀρέων
<soph. ant. 1132> κισσήρεις ὄχθαι χλωρά τ' ἀκτὰ
<soph. ant. 1133> πολυστάφυλος πέμπει,
<soph. ant. 1134> ἀμβρότων ἐπέων
<soph. ant. 1135> εὐαζόντων Θηβαί̈ας ἐπισκοποῦντ' ἀγυιάς:
<soph. ant. 1136> τὰν ἐκ πᾶσαι τιμᾷς ὑπερτάταν πόλεων
<soph. ant. 1137> ματρὶ σὺν κεραυνίᾳ:
<soph. ant. 1140> καὶ νῦν, ὡς βιαίας ἔχεται
<soph. ant. 1141> πάνδαμος πόλις ἐπὶ νόσου,
<soph. ant. 1142> μολεῖν καθαρσίῳ ποδὶ Παρνασίαν ὑπὲρ κλιτὺν
<soph. ant. 1145> ἢ στονόεντα πορθμόν.
<soph. ant. 1146> ἰὼ πῦρ πνειόντων χοράγ' ἄστρων, νυχίων
<soph. ant. 1147> φθεγμάτων ἐπίσκοπε,
<soph. ant. 1148> παῖ Διὸς γένεθλον, προφάνηθ'
<soph. ant. 1150> ὦναξ, σαῖς ἅμα περιπόλοις
<soph. ant. 1151> Θυίαισιν, αἵ σε μαινόμεναι πάννυχοι χορεύουσι
<soph. ant. 1152> τὸν ταμίαν ̓́Ιακχον.
<soph. ant. 1155> Κάδμου πάροικοι καὶ δόμων ̓Αμφίονος,
<soph. ant. 1156> οὐκ ἔσθ' ὁποῖον στάντ' ἂν ἀνθρώπου βίον
<soph. ant. 1157> οὔτ' αἰνέσαιμ' ἂν οὔτε μεμψαίμην ποτέ.
<soph. ant. 1158> τύχη γὰρ ὀρθοῖ καὶ τύχη καταρρέπει
<soph. ant. 1159> τὸν εὐτυχοῦντα τόν τε δυστυχοῦντ' ἀεί:
<soph. ant. 1160> καὶ μάντις οὐδεὶς τῶν καθεστώτων βροτοῖς.
<soph. ant. 1161> Κρέων γὰρ ἦν ζηλωτός, ὡς ἐμοί, ποτέ,
<soph. ant. 1162> σώσας μὲν ἐχθρῶν τήνδε Καδμείαν χθόνα
<soph. ant. 1163> λαβών τε χώρας παντελῆ μοναρχίαν
<soph. ant. 1164> ηὔθυνε, θάλλων εὐγενεῖ τέκνων σπορᾷ:
<soph. ant. 1165> καὶ νῦν ἀφεῖται πάντα. τὰς γὰρ ἡδονὰς
<soph. ant. 1166> ὅταν προδῶσιν ἄνδρες, οὐ τίθημ' ἐγὼ
<soph. ant. 1167> ζῆν τοῦτον, ἀλλ' ἔμψυχον ἡγοῦμαι νεκρόν.
<soph. ant. 1168> πλούτει τε γὰρ κατ' οἶκον, εἰ βούλει, μέγα
<soph. ant. 1169> καὶ ζῆ τύραννον σχῆμ' ἔχων: ἐὰν δ' ἀπῇ
<soph. ant. 1170> τούτων τὸ χαίρειν, τἄλλ' ἐγὼ καπνοῦ σκιᾶς
<soph. ant. 1171> οὐκ ἂν πριαίμην ἀνδρὶ πρὸς τὴν ἡδονήν.
<soph. ant. 1172> τί δ' αὖ τόδ' ἄχθος βασιλέων ἥκεις φέρων;
<soph. ant. 1173> τεθνᾶσιν. οἱ δὲ ζῶντες αἴτιοι θανεῖν.
<soph. ant. 1174> καὶ τίς φονεύει; τίς δ' ὁ κείμενος; λέγε.
<soph. ant. 1175> Αἵμων ὄλωλεν: αὐτόχειρ δ' αἱμάσσεται.
<soph. ant. 1176> πότερα πατρῴας ἢ πρὸς οἰκείας χερός;
<soph. ant. 1177> αὐτὸς πρὸς αὑτοῦ, πατρὶ μηνίσας φόνου.
<soph. ant. 1178> ὦ μάντι, τοὔπος ὡς ἄρ' ὀρθὸν ἤνυσας.
<soph. ant. 1179> ὡς ὧδ' ἐχόντων τἄλλα βουλεύειν πάρα.
<soph. ant. 1180> καὶ μὴν ὁρῶ τάλαιναν Εὐρυδίκην ὁμοῦ
<soph. ant. 1181> δάμαρτα τὴν Κρέοντος. ἐκ δὲ δωμάτων
<soph. ant. 1182> ἤτοι κλύουσα παιδὸς ἢ τύχῃ πάρα.
<soph. ant. 1183> ὦ πάντες ἀστοί, τῶν λόγων ἐπῃσθόμην
<soph. ant. 1184> πρὸς ἔξοδον στείχουσα, Παλλάδος θεᾶς
<soph. ant. 1185> ὅπως ἱκοίμην εὐγμάτων προσήγορος.
<soph. ant. 1186> καὶ τυγχάνω τε κλῇθρ' ἀνασπαστοῦ πύλης
<soph. ant. 1187> χαλῶσα καί με φθόγγος οἰκείου κακοῦ
<soph. ant. 1188> βάλλει δι' ὤτων: ὑπτία δὲ κλίνομαι
<soph. ant. 1189> δείσασα πρὸς δμωαῖσι κἀποπλήσσομαι
<soph. ant. 1190> ἀλλ' ὅστις ἦν ὁ μῦθος αὖθις εἴπατε:
<soph. ant. 1191> κακῶν γὰρ οὐκ ἄπειρος οὖς' ἀκούσομαι.
<soph. ant. 1192> ἐγώ, φίλη δέσποινα, καὶ παρὼν ἐρῶ
<soph. ant. 1193> κοὐδὲν παρήσω τῆς ἀληθείας ἔπος.
<soph. ant. 1194> τί γάρ σε μαλθάσσοιμ' ἂν ὧν ἐς ὕστερον
<soph. ant. 1195> ψεῦσται φανούμεθ'; ὀρθὸν ἁλήθει' ἀεί.
<soph. ant. 1196> ἐγὼ δὲ σῷ ποδαγὸς ἑσπόμην πόσει
<soph. ant. 1197> πεδίον ἐπ' ἄκρον, ἔνθ' ἔκειτο νηλεὲς
<soph. ant. 1198> κυνοσπάρακτον σῶμα Πολυνείκους ἔτι:
<soph. ant. 1199> καὶ τὸν μέν, αἰτήσαντες ἐνοδίαν θεὸν
<soph. ant. 1200> Πλούτωνά τ' ὀργὰς εὐμενεῖς κατασχεθεῖν
<soph. ant. 1201> λούσαντες ἁγνὸν λουτρόν, ἐν νεοσπάσιν
<soph. ant. 1202> θαλλοῖς ὃ δὴ λέλειπτο συγκατῄθομεν,
<soph. ant. 1203> καὶ τύμβον ὀρθόκρανον οἰκείας χθονὸς
<soph. ant. 1204> χώσαντες αὖθις πρὸς λιθόστρωτον κόρης
<soph. ant. 1205> νυμφεῖον ̔́Αιδου κοῖλον εἰσεβαίνομεν.
<soph. ant. 1206> φωνῆς δ' ἄπωθεν ὀρθίων κωκυμάτων
<soph. ant. 1207> κλύει τις ἀκτέριστον ἀμφὶ παστάδα,
<soph. ant. 1208> καὶ δεσπότῃ Κρέοντι σημαίνει μολών.
<soph. ant. 1209> τῷ δ' ἀθλίας ἄσημα περιβαίνει βοῆς
<soph. ant. 1210> ἕρποντι μᾶλλον ἆσσον, οἰμώξας δ' ἔπος
<soph. ant. 1211> ἵησι δυσθρήνητον: ὦ τάλας ἐγώ,
<soph. ant. 1212> ἆρ' εἰμὶ μάντις; ἆρα δυστυχεστάτην
<soph. ant. 1213> κέλευθον ἕρπω τῶν παρελθουσῶν ὁδῶν;
<soph. ant. 1214> παιδός με σαίνει φθόγγος. ἀλλὰ πρόσπολοι,
<soph. ant. 1215> ἴτ' ἆσσον ὠκεῖς καὶ παραστάντες τάφῳ
<soph. ant. 1216> ἀθρήσαθ', ἁρμὸν χώματος λιθοσπαδῆ
<soph. ant. 1217> δύντες πρὸς αὐτὸ στόμιον, εἰ τὸν Αἵμονος
<soph. ant. 1218> φθόγγον συνίημ' ἢ θεοῖσι κλέπτομαι.
<soph. ant. 1219> τάδ' ἐξ ἀθύμου δεσπότου κελευσμάτων
<soph. ant. 1220> ἠθροῦμεν: ἐν δὲ λοισθίῳ τυμβεύματι
<soph. ant. 1221> τὴν μὲν κρεμαστὴν αὐχένος κατείδομεν,
<soph. ant. 1222> βρόχῳ μιτώδει σινδόνος καθημμένην,
<soph. ant. 1223> τὸν δ' ἀμφὶ μέσσῃ περιπετῆ προσκείμενον,
<soph. ant. 1224> εὐνῆς ἀποιμώζοντα τῆς κάτω φθορὰν
<soph. ant. 1225> καὶ πατρὸς ἔργα καὶ τὸ δύστηνον λέχος.
<soph. ant. 1226> ὁ δ' ὡς ὁρᾷ σφε, στυγνὸν οἰμώξας ἔσω
<soph. ant. 1227> χωρεῖ πρὸς αὐτὸν κἀνακωκύσας καλεῖ:
<soph. ant. 1228> ὦ τλῆμον, οἷον ἔργον εἴργασαι: τίνα
<soph. ant. 1229> νοῦν ἔσχες; ἐν τῷ συμφορᾶς διεφθάρης;
<soph. ant. 1230> ἔξελθε, τέκνον, ἱκέσιός σε λίσσομαι.
<soph. ant. 1231> τὸν δ' ἀγρίοις ὄσσοισι παπτήνας ὁ παῖς,
<soph. ant. 1232> πτύσας προσώπῳ κοὐδὲν ἀντειπών, ξίφους
<soph. ant. 1233> ἕλκει διπλοῦς κνώδοντας. ἐκ δ' ὁρμωμένου
<soph. ant. 1234> πατρὸς φυγαῖσιν ἤμπλακ': εἶθ' ὁ δύσμορος
<soph. ant. 1235> αὑτῷ χολωθείς, ὥσπερ εἶχ', ἐπενταθεὶς
<soph. ant. 1236> ἤρεισε πλευραῖς μέσσον ἔγχος, ἐς δ' ὑγρὸν
<soph. ant. 1237> ἀγκῶν' ἔτ' ἔμφρων παρθένῳ προσπτύσσεται.
<soph. ant. 1238> καὶ φυσιῶν ὀξεῖαν ἐκβάλλει ῥοὴν
<soph. ant. 1239> λευκῇ παρειᾷ φοινίου σταλάγματος.
<soph. ant. 1240> κεῖται δὲ νεκρὸς περὶ νεκρῷ, τὰ νυμφικὰ
<soph. ant. 1241> τέλη λαχὼν δείλαιος εἰν ̔́Αιδου δόμοις,
<soph. ant. 1242> δείξας ἐν ἀνθρώποισι τὴν ἀβουλίαν
<soph. ant. 1243> ὅσῳ μέγιστον ἀνδρὶ πρόσκειται κακόν.
<soph. ant. 1244> τί τοῦτ' ἂν εἰκάσειας; ἡ γυνὴ πάλιν
<soph. ant. 1245> φρούδη, πρὶν εἰπεῖν ἐσθλὸν ἢ κακὸν λόγον.
<soph. ant. 1246> καὐτὸς τεθάμβηκ': ἐλπίσιν δὲ βόσκομαι
<soph. ant. 1247> ἄχη τέκνου κλύουσαν ἐς πόλιν γόους
<soph. ant. 1248> οὐκ ἀξιώσειν, ἀλλ' ὑπὸ στέγης ἔσω
<soph. ant. 1249> δμωαῖς προθήσειν πένθος οἰκεῖον στένειν.
<soph. ant. 1250> γνώμης γὰρ οὐκ ἄπειρος, ὥσθ' ἁμαρτάνειν.
<soph. ant. 1251> οὐκ οἶδ': ἐμοὶ δ' οὖν ἥ τ' ἄγαν σιγὴ βαρὺ
<soph. ant. 1252> δοκεῖ προσεῖναι χἠ μάτην πολλὴ βοή.
<soph. ant. 1253> ἀλλ' εἰσόμεσθα, μή τι καὶ κατάσχετον
<soph. ant. 1254> κρυφῇ καλύπτει καρδίᾳ θυμουμένῃ,
<soph. ant. 1255> δόμους παραστείχοντες: εὖ γὰρ οὖν λέγεις,
<soph. ant. 1256> καὶ τῆς ἄγαν γάρ ἐστί που σιγῆς βάρος.
<soph. ant. 1257> καὶ μὴν ὅδ' ἄναξ αὐτὸς ἐφήκει
<soph. ant. 1258> μνῆμ' ἐπίσημον διὰ χειρὸς ἔχων,
<soph. ant. 1259> εἰ θέμις εἰπεῖν, οὐκ ἀλλοτρίαν
<soph. ant. 1260> ἄτην, ἀλλ' αὐτὸς ἁμαρτών.
<soph. ant. 1261> ἰὼ
<soph. ant. 1262> φρενῶν δυσφρόνων ἁμαρτήματα
<soph. ant. 1263> στερεὰ θανατόεντ',
<soph. ant. 1264> ὦ κτανόντας τε καὶ
<soph. ant. 1265> θανόντας βλέποντες ἐμφυλίους.
<soph. ant. 1265> ὤμοι ἐμῶν ἄνολβα βουλευμάτων.
<soph. ant. 1266> ἰὼ παῖ, νέος νέῳ ξὺν μόρῳ
<soph. ant. 1267> αἰαῖ αἰαῖ,
<soph. ant. 1268> ἔθανες, ἀπελύθης
<soph. ant. 1269> ἐμαῖς οὐδὲ σαῖς δυσβουλίαις.
<soph. ant. 1270> οἴμ' ὡς ἔοικας ὀψὲ τὴν δίκην ἰδεῖν.
<soph. ant. 1271> οἴμοι,
<soph. ant. 1272> ἔχω μαθὼν δείλαιος: ἐν δ' ἐμῷ κάρᾳ
<soph. ant. 1273> θεὸς τότ' ἄρα τότε μέγα βάρος μ' ἔχων
<soph. ant. 1274> ἔπαισεν, ἐν δ' ἔσεισεν ἀγρίαις ὁδοῖς,
<soph. ant. 1275> οἴμοι, λακπάτητον ἀντρέπων χαράν.
<soph. ant. 1276> φεῦ φεῦ, ὦ πόνοι βροτῶν δύσπονοι.
<soph. ant. 1277> ὦ δέσποθ', ὡς ἔχων τε καὶ κεκτημένος,
<soph. ant. 1278> τὰ μὲν πρὸ χειρῶν τάδε φέρων, τὰ δ' ἐν δόμοις
<soph. ant. 1280> ἔοικας ἥκειν καὶ τάχ' ὄψεσθαι κακά.
<soph. ant. 1281> τί δ' ἔστιν αὖ κάκιον ἐκ κακῶν ἔτι;
<soph. ant. 1282> γυνὴ τέθνηκε, τοῦδε παμμήτωρ νεκροῦ,
<soph. ant. 1283> δύστηνος, ἄρτι νεοτόμοισι πλήγμασιν.
<soph. ant. 1284> ἰώ.
<soph. ant. 1285> ἰὼ δυσκάθαρτος ̔́Αιδου λιμήν,
<soph. ant. 1285> τί μ' ἄρα τί μ' ὀλέκεις;
<soph. ant. 1286> ὦ κακάγγελτά μοι
<soph. ant. 1287> προπέμψας ἄχη, τίνα θροεῖς λόγον;
<soph. ant. 1288> αἰαῖ, ὀλωλότ' ἄνδρ' ἐπεξειργάσω.
<soph. ant. 1289> τί φής, παῖ; τίν' αὖ λέγεις μοι νέον,
<soph. ant. 1290> αἰαῖ αἰαῖ,
<soph. ant. 1291> σφάγιον ἐπ' ὀλέθρῳ
<soph. ant. 1292> γυναικεῖον ἀμφικεῖσθαι μόρον;
<soph. ant. 1293> ὁρᾶν πάρεστιν: οὐ γὰρ ἐν μυχοῖς ἔτι.
<soph. ant. 1294> οἴμοι,
<soph. ant. 1295> κακὸν τόδ' ἄλλο δεύτερον βλέπω τάλας.
<soph. ant. 1296> τίς ἄρα, τίς με πότμος ἔτι περιμένει;
<soph. ant. 1297> ἔχω μὲν ἐν χείρεσσιν ἀρτίως τέκνον,
<soph. ant. 1298> τάλας, τὸν δ' ἔναντα προσβλέπω νεκρόν.
<soph. ant. 1300> φεῦ φεῦ μᾶτερ ἀθλία, φεῦ τέκνον.
<soph. ant. 1301> ἡ δ' ὀξυθήκτῳ βωμία περὶ ξίφει
<soph. ant. 1302> λύει κελαινὰ βλέφαρα, κωκύσασα μὲν
<soph. ant. 1303> τοῦ πρὶν θανόντος Μεγαρέως κλεινὸν λάχος,
<soph. ant. 1304> αὖθις δὲ τοῦδε, λοίσθιον δὲ σοὶ κακὰς
<soph. ant. 1305> πράξεις ἐφυμνήσασα τῷ παιδοκτόνῳ.
<soph. ant. 1306> αἰαῖ αἰαῖ,
<soph. ant. 1307> ἀνέπταν φόβῳ. τί μ' οὐκ ἀνταίαν
<soph. ant. 1308> ἔπαισέν τις ἀμφιθήκτῳ ξίφει;
<soph. ant. 1310> δείλαιος ἐγώ, αἰαῖ,
<soph. ant. 1311> δειλαίᾳ δὲ συγκέκραμαι δύᾳ.
<soph. ant. 1312> ὡς αἰτίαν γε τῶνδε κἀκείνων ἔχων
<soph. ant. 1313> πρὸς τῆς θανούσης τῆσδ' ἐπεσκήπτου μόρων
<soph. ant. 1314> ποίῳ δὲ κἀπελύσατ' ἐν φοναῖς τρόπῳ;
<soph. ant. 1315> παίσας ὑφ' ἧπαρ αὐτόχειρ αὑτήν, ὅπως
<soph. ant. 1316> παιδὸς τόδ' ᾔσθετ' ὀξυκώκυτον πάθος.
<soph. ant. 1317> ὤμοι μοι, τάδ' οὐκ ἐπ' ἄλλον βροτῶν
<soph. ant. 1318> ἐμᾶς ἁρμόσει ποτ' ἐξ αἰτίας.
<soph. ant. 1319> ἐγὼ γάρ ς' ἐγὼ ἔκανον, ὢ μέλεος,
<soph. ant. 1320> ἐγώ, φάμ' ἔτυμον. ἰὼ πρόσπολοι,
<soph. ant. 1321> ἄγετέ μ' ὅτι τάχιστ', ἄγετέ μ' ἐκποδών,
<soph. ant. 1325> τὸν οὐκ ὄντα μᾶλλον ἢ μηδένα.
<soph. ant. 1326> κέρδη παραινεῖς, εἴ τι κέρδος ἐν κακοῖς.
<soph. ant. 1327> βράχιστα γὰρ κράτιστα τἀν ποσὶν κακά.
<soph. ant. 1328> ἴτω ἴτω,
<soph. ant. 1329> φανήτω μόρων ὁ κάλλιστ' ἔχων
<soph. ant. 1330> ἐμοὶ τερμίαν ἄγων ἁμέραν
<soph. ant. 1331> ὕπατος: ἴτω ἴτω,
<soph. ant. 1332> ὅπως μηκέτ' ἆμαρ ἄλλ' εἰσίδω.
<soph. ant. 1333> μέλλοντα ταῦτα. τῶν προκειμένων τι χρὴ μέλειν
<soph. ant. 1335> πράσσειν. μέλει γὰρ τῶνδ' ὅτοισι χρὴ μέλειν
<soph. ant. 1336> ἀλλ' ὧν ἐρῶ, τοιαῦτα συγκατηυξάμην.
<soph. ant. 1337> μή νυν προσεύχου μηδέν: ὡς πεπρωμένης
<soph. ant. 1338> οὐκ ἔστι θνητοῖς συμφορᾶς ἀπαλλαγή.
<soph. ant. 1339> ἄγοιτ' ἂν μάταιον ἄνδρ' ἐκποδών,
<soph. ant. 1340> ὅς, ὦ παῖ, σέ τ' οὐχ ἑκὼν κάκτανον
<soph. ant. 1341> σέ τ' αὖ τάνδ', ὤμοι μέλεος, οὐδ' ἔχω
<soph. ant. 1342> ὅπᾳ πρὸς πότερα κλιθῶ: πάντα γὰρ
<soph. ant. 1345> λέχρια τἀν χεροῖν, τὰ δ' ἐπὶ κρατί μοι
<soph. ant. 1346> πότμος δυσκόμιστος εἰσήλατο.
<soph. ant. 1347> πολλῷ τὸ φρονεῖν εὐδαιμονίας
<soph. ant. 1348> πρῶτον ὑπάρχει. χρὴ δὲ τά γ' εἰς θεοὺς
<soph. ant. 1350> μηδὲν ἀσεπτεῖν. μεγάλοι δὲ λόγοι
<soph. ant. 1351> μεγάλας πληγὰς τῶν ὑπεραύχων
<soph. ant. 1352> ἀποτίσαντες
<soph. ant. 1353> γήρᾳ τὸ φρονεῖν ἐδίδαξαν.
