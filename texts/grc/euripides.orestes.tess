<eur. orest. 1> Οὐκ ἔστιν οὐδὲν δεινὸν ὧδ' εἰπεῖν ἔπος
<eur. orest. 2> οὐδὲ πάθος οὐδὲ ξυμφορὰ θεήλατος,
<eur. orest. 3> ἧς οὐκ ἂν ἄραιτ' ἄχθος ἀνθρώπου φύσις.
<eur. orest. 4> ὁ γὰρ μακάριος — κοὐκ ὀνειδίζω τύχας —
<eur. orest. 5> Διὸς πεφυκώς, ὡς λέγουσι, Τάνταλος
<eur. orest. 6> κορυφῆς ὑπερτέλλοντα δειμαίνων πέτρον
<eur. orest. 7> ἀέρι ποτᾶται: καὶ τίνει ταύτην δίκην,
<eur. orest. 8> ὡς μὲν λέγουσιν, ὅτι θεοῖς ἄνθρωπος ὢν
<eur. orest. 9> κοινῆς τραπέζης ἀξίωμ' ἔχων ἴσον,
<eur. orest. 10> ἀκόλαστον ἔσχε γλῶσσαν, αἰσχίστην νόσον.
<eur. orest. 11> οὗτος φυτεύει Πέλοπα, τοῦ δ' ̓Ατρεὺς ἔφυ,
<eur. orest. 12> ᾧ στέμματα ξήνας' ἐπέκλωσεν θεὰ
<eur. orest. 13> ἔριν, Θυέστῃ πόλεμον ὄντι συγγόνῳ
<eur. orest. 14> θέσθαι. τί τἄρρητ' ἀναμετρήσασθαί με δεῖ;
<eur. orest. 15> ἔδαισε δ' οὖν νιν τέκν' ἀποκτείνας ̓Ατρεύς.
<eur. orest. 16> ̓Ατρέως δέ: τὰς γὰρ ἐν μέσῳ σιγῶ τύχας:
<eur. orest. 17> ὁ κλεινός, εἰ δὴ κλεινός, ̓Αγαμέμνων ἔφυ
<eur. orest. 18> Μενέλεώς τε Κρήσσης μητρὸς ̓Αερόπης ἄπο.
<eur. orest. 19> γαμεῖ δ' ὃ μὲν δὴ τὴν θεοῖς στυγουμένην
<eur. orest. 20> Μενέλαος ̔Ελένην, ὃ δὲ Κλυταιμήστρας λέχος
<eur. orest. 21> ἐπίσημον εἰς ̔́Ελληνας ̓Αγαμέμνων ἄναξ:
<eur. orest. 22> ᾧ παρθένοι μὲν τρεῖς ἔφυμεν ἐκ μιᾶς,
<eur. orest. 23> Χρυσόθεμις ̓Ιφιγένειά τ' ̓Ηλέκτρα τ' ἐγώ,
<eur. orest. 24> ἄρσην δ' ̓Ορέστης, μητρὸς ἀνοσιωτάτης,
<eur. orest. 25> ἣ πόσιν ἀπείρῳ περιβαλοῦς' ὑφάσματι
<eur. orest. 26> ἔκτεινεν: ὧν δ' ἕκατι, παρθένῳ λέγειν
<eur. orest. 27> οὐ καλόν: ἐῶ τοῦτ' ἀσαφὲς ἐν κοινῷ σκοπεῖν.
<eur. orest. 28> Φοίβου δ' ἀδικίαν μὲν τί δεῖ κατηγορεῖν;
<eur. orest. 29> πείθει δ' ̓Ορέστην μητέρ' ἥ σφ' ἐγείνατο
<eur. orest. 30> κτεῖναι, πρὸς οὐχ ἅπαντας εὔκλειαν φέρον.
<eur. orest. 31> ὅμως δ' ἀπέκτειν' οὐκ ἀπειθήσας θεῷ:
<eur. orest. 32> κἀγὼ μετέσχον, οἷα δὴ γυνή, φόνου.
<eur. orest. 33> Πυλάδης θ', ὃς ἡμῖν συγκατείργασται τάδε.
<eur. orest. 34> ἐντεῦθεν ἀγρίᾳ συντακεὶς νόσῳ νοσεῖ
<eur. orest. 35> τλήμων ̓Ορέστης ὅδε πεσὼν ἐν δεμνίοις
<eur. orest. 36> κεῖται, τὸ μητρὸς δ' αἷμά νιν τροχηλατεῖ
<eur. orest. 37> μανίαισιν: ὀνομάζειν γὰρ αἰδοῦμαι θεὰς
<eur. orest. 38> εὐμενίδας, αἳ τόνδ' ἐξαμιλλῶνται φόβῳ.
<eur. orest. 39> ἕκτον δὲ δὴ τόδ' ἦμαρ ἐξ ὅτου σφαγαῖς
<eur. orest. 40> θανοῦσα μήτηρ πυρὶ καθήγνισται δέμας,
<eur. orest. 41> ὧν οὔτε σῖτα διὰ δέρης ἐδέξατο,
<eur. orest. 42> οὐ λούτρ' ἔδωκε χρωτί: χλανιδίων δ' ἔσω
<eur. orest. 43> κρυφθείς, ὅταν μὲν σῶμα κουφισθῇ νόσου,
<eur. orest. 44> ἔμφρων δακρύει, ποτὲ δὲ δεμνίων ἄπο
<eur. orest. 45> πηδᾷ δρομαῖος, πῶλος ὣς ὑπὸ ζυγοῦ.
<eur. orest. 46> ἔδοξε δ' ̓́Αργει τῷδε μήθ' ἡμᾶς στέγαις,
<eur. orest. 47> μὴ πυρὶ δέχεσθαι, μήτε προσφωνεῖν τινα
<eur. orest. 48> μητροκτονοῦντας: κυρία δ' ἥδ' ἡμέρα,
<eur. orest. 49> ἐν ᾗ διοίσει ψῆφον ̓Αργείων πόλις,
<eur. orest. 50> εἰ χρὴ θανεῖν νὼ λευσίμῳ πετρώματι.
<eur. orest. 51> ἢ φάσγανον θήξαντ' ἐπ' αὐχένος βαλεῖν.
<eur. orest. 52> ἐλπίδα δὲ δή τιν' ἔχομεν ὥστε μὴ θανεῖν:
<eur. orest. 53> ἥκει γὰρ ἐς γῆν Μενέλεως Τροίας ἄπο,
<eur. orest. 54> λιμένα δὲ Ναυπλίειον ἐκπληρῶν πλάτῃ
<eur. orest. 55> ἀκταῖσιν ὁρμεῖ, δαρὸν ἐκ Τροίας χρόνον
<eur. orest. 56> ἄλαισι πλαγχθείς: τὴν δὲ δὴ πολύστονον
<eur. orest. 57> ̔Ελένην, φυλάξας νύκτα, μή τις εἰσιδὼν
<eur. orest. 58> μεθ' ἡμέραν στείχουσαν, ὧν ὑπ' ̓Ιλίῳ
<eur. orest. 59> παῖδες τεθνᾶσιν, ἐς πέτρων ἔλθῃ βολάς,
<eur. orest. 60> προύπεμψεν ἐς δῶμ' ἡμέτερον: ἔστιν δ' ἔσω
<eur. orest. 61> κλαίους' ἀδελφὴν συμφοράν τε δωμάτων.
<eur. orest. 62> ἔχει δὲ δή τιν' ἀλγέων παραψυχήν:
<eur. orest. 63> ἣν γὰρ κατ' οἴκους ἔλιφ', ὅτ' ἐς Τροίαν ἔπλει,
<eur. orest. 64> παρθένον ἐμῇ τε μητρὶ παρέδωκεν τρέφειν
<eur. orest. 65> Μενέλαος ἀγαγὼν ̔Ερμιόνην Σπάρτης ἄπο,
<eur. orest. 66> ταύτῃ γέγηθε κἀπιλήθεται κακῶν.
<eur. orest. 67> βλέπω δὲ πᾶσαν εἰς ὁδόν, πότ' ὄψομαι
<eur. orest. 68> Μενέλαον ἥκονθ': ὡς τά γ' ἄλλ' ἐπ' ἀσθενοῦς
<eur. orest. 69> ῥώμης ὀχούμεθ', ἤν τι μὴ κείνου πάρα
<eur. orest. 70> σωθῶμεν. ἄπορον χρῆμα δυστυχῶν δόμος.
<eur. orest. 71> ὦ παῖ Κλυταιμήστρας τε καὶ ̓Αγαμέμνονος,
<eur. orest. 72> παρθένε μακρὸν δὴ μῆκος ̓Ηλέκτρα χρόνου,
<eur. orest. 73> πῶς, ὦ τάλαινα, σύ τε κασίγνητός τε σὸς
<eur. orest. 74> τλήμων ̓Ορέστης μητρὸς ὅδε φονεὺς ἔχει;
<eur. orest. 75> προσφθέγμασιν γὰρ οὐ μιαίνομαι σέθεν,
<eur. orest. 76> ἐς Φοῖβον ἀναφέρουσα τὴν ἁμαρτίαν.
<eur. orest. 77> καίτοι στένω γε τὸν Κλυταιμήστρας μόρον,
<eur. orest. 78> ἐμῆς ἀδελφῆς, ἥν, ἐπεὶ πρὸς ̓́Ιλιον
<eur. orest. 79> ἔπλευς' ὅπως ἔπλευσα θεομανεῖ πότμῳ,
<eur. orest. 80> οὐκ εἶδον, ἀπολειφθεῖσα δ' αἰάζω τύχας.
<eur. orest. 81> ̔Ελένη, τί σοι λέγοιμ' ἂν ἅ γε παροῦς' ὁρᾷς;
<eur. orest. 82> ἐν συμφοραῖσι τὸν ̓Αγαμέμνονος δόμον
<eur. orest. 83> ἐγὼ μὲν ἄυπνος πάρεδρος ἀθλίῳ νεκρῷ
<eur. orest. 84> — νεκρὸς γὰρ οὗτος οὕνεκα σμικρᾶς πνοῆς —
<eur. orest. 85> θάσσω: τὰ τούτου δ' οὐκ ὀνειδίζω κακά.
<eur. orest. 86> σὺ δ' εἶ μακαρία μακάριός θ' ὁ σὸς πόσις.
<eur. orest. 87> ἥκετον ἐφ' ἡμᾶς ἀθλίως πεπραγότας
<eur. orest. 88> πόσον χρόνον δ' ἐν δεμνίοις πέπτωχ' ὅδε;
<eur. orest. 89> ἐξ οὗπερ αἷμα γενέθλιον κατήνυσεν.
<eur. orest. 90> ὢ μέλεος: ἡ τεκοῦσά θ', ὡς διώλετο.
<eur. orest. 91> οὕτως ἔχει τάδ', ὥστ' ἀπείρηκεν κακοῖς.
<eur. orest. 92> πρὸς θεῶν, πίθοι' ἂν δῆτά μοί τι, παρθένε;
<eur. orest. 93> ὡς ἄσχολός γε συγγόνου προσεδρίᾳ.
<eur. orest. 94> βούλῃ τάφον μοι πρὸς κασιγνήτης μολεῖν;
<eur. orest. 95> μητρὸς κελεύεις τῆς ἐμῆς; τίνος χάριν;
<eur. orest. 96> κόμης ἀπαρχὰς καὶ χοὰς φέρους' ἐμάς.
<eur. orest. 97> σοὶ δ' οὐχὶ θεμιτὸν πρὸς φίλων στείχειν τάφον;
<eur. orest. 98> δεῖξαι γὰρ ̓Αργείοισι σῶμ' αἰσχύνομαι.
<eur. orest. 99> ὀψέ γε φρονεῖς εὖ, τότε λιποῦς' αἰσχρῶς δόμους.
<eur. orest. 100> ὀρθῶς ἔλεξας, οὐ φίλως δ' ἐμοὶ λέγεις.
<eur. orest. 101> αἰδὼς δὲ δὴ τίς ς' ἐς Μυκηναίους ἔχει;
<eur. orest. 102> δέδοικα πατέρας τῶν ὑπ' ̓Ιλίῳ νεκρῶν.
<eur. orest. 103> δεινὸν γάρ: ̓́Αργει τ' ἀναβοᾷ διὰ στόμα.
<eur. orest. 104> σύ νυν χάριν μοι τὸν φόβον λύσασα δός.
<eur. orest. 105> οὐκ ἂν δυναίμην μητρὸς ἐσβλέψαι τάφον.
<eur. orest. 106> αἰσχρόν γε μέντοι προσπόλους φέρειν τάδε.
<eur. orest. 107> τί δ' οὐχὶ θυγατρὸς ̔Ερμιόνης πέμπεις δέμας;
<eur. orest. 108> ἐς ὄχλον ἕρπειν παρθένοισιν οὐ καλόν.
<eur. orest. 109> καὶ μὴν τίνοι γ' ἂν τῇ τεθνηκυίᾳ τροφάς.
<eur. orest. 110> ὀρθῶς ἔλεξας, πείθομαί τέ σοι, κόρη.
<eur. orest. 111> καὶ πέμψομέν γε θυγατέρ': εὖ γάρ τοι λέγεις.
<eur. orest. 112> ὦ τέκνον, ἔξελθ', ̔Ερμιόνη, δόμων πάρος
<eur. orest. 113> καὶ λαβὲ χοὰς τάσδ' ἐν χεροῖν κόμας τ' ἐμάς:
<eur. orest. 114> ἐλθοῦσα δ' ἀμφὶ τὸν Κλυταιμήστρας τάφον
<eur. orest. 115> μελίκρατ' ἄφες γάλακτος οἰνωπόν τ' ἄχνην,
<eur. orest. 116> καὶ στᾶς' ἐπ' ἄκρου χώματος λέξον τάδε:
<eur. orest. 117> ̔Ελένη ς' ἀδελφὴ ταῖσδε δωρεῖται χοαῖς,
<eur. orest. 118> φόβῳ προσελθεῖν μνῆμα σόν, ταρβοῦσά τε
<eur. orest. 119> ̓Αργεῖον ὄχλον. πρευμενῆ δ' ἄνωγέ νιν
<eur. orest. 120> ἐμοί τε καὶ σοὶ καὶ πόσει γνώμην ἔχειν
<eur. orest. 121> τοῖν τ' ἀθλίοιν τοῖνδ', οὓς ἀπώλεσεν θεός.
<eur. orest. 122> ἃ δ' εἰς ἀδελφὴν καιρὸς ἐκπονεῖν ἐμέ,
<eur. orest. 123> ἅπανθ' ὑπισχνοῦ νερτέρων δωρήματα.
<eur. orest. 124> ἴθ', ὦ τέκνον μοι, σπεῦδε καὶ χοὰς τάφῳ
<eur. orest. 125> δοῦς' ὡς τάχιστα τῆς πάλιν μέμνης' ὁδοῦ.
<eur. orest. 126> ὦ φύσις, ἐν ἀνθρώποισιν ὡς μέγ' εἶ κακόν,
<eur. orest. 127> σωτήριόν τε τοῖς καλῶς κεκτημένοις.
<eur. orest. 128> εἴδετε παρ' ἄκρας ὡς ἀπέθρισεν τρίχας,
<eur. orest. 129> σῴζουσα κάλλος; ἔστι δ' ἡ πάλαι γυνή.
<eur. orest. 130> θεοί σε μισήσειαν, ὥς μ' ἀπώλεσας
<eur. orest. 131> καὶ τόνδε πᾶσάν θ' ̔Ελλάδα. ὦ τάλαιν' ἐγώ:
<eur. orest. 132> αἵδ' αὖ πάρεισι τοῖς ἐμοῖς θρηνήμασι
<eur. orest. 133> φίλαι ξυνῳδοί: τάχα μεταστήσους' ὕπνου
<eur. orest. 134> τόνδ' ἡσυχάζοντ', ὄμμα δ' ἐκτήξους' ἐμὸν
<eur. orest. 135> δακρύοις, ἀδελφὸν ὅταν ὁρῶ μεμηνότα.
<eur. orest. 136> ὦ φίλταται γυναῖκες, ἡσύχῳ ποδὶ
<eur. orest. 137> χωρεῖτε, μὴ ψοφεῖτε, μηδ' ἔστω κτύπος.
<eur. orest. 138> φιλία γὰρ ἡ σὴ πρευμενὴς μέν, ἀλλ' ἐμοὶ
<eur. orest. 139> τόνδ' ἐξεγεῖραι συμφορὰ γενήσεται.
<eur. orest. 140> σῖγα σῖγα, λεπτὸν ἴχνος ἀρβύλης
<eur. orest. 141> τίθετε, μὴ κτυπεῖτ'.
<eur. orest. 142> ἀποπρὸ βᾶτ' ἐκεῖς', ἀποπρό μοι κοίτας.
<eur. orest. 143> ἰδού, πείθομαι.
<eur. orest. 145> ἆ ἆ σύριγγος ὅπως πνοὰ
<eur. orest. 146> λεπτοῦ δόνακος, ὦ φίλα, φώνει μοι.
<eur. orest. 147> ἴδ', ἀτρεμαῖον ὡς ὑπόροφον φέρω
<eur. orest. 148> βοάν.  ναί, οὕτως:
<eur. orest. 149> κάταγε κάταγε, πρόσιθ' ἀτρέμας, ἀτρέμας ἴθι:
<eur. orest. 150> λόγον ἀπόδος ἐφ' ὅ τι χρέος ἐμόλετέ ποτε.
<eur. orest. 151> χρόνια γὰρ πεσὼν ὅδ' εὐνάζεται.
<eur. orest. 152> πῶς ἔχει; λόγου μετάδος, ὦ φίλα:
<eur. orest. 153> τίνα τύχαν εἴπω; τίνα δὲ συμφοράν;
<eur. orest. 155> ἔτι μὲν ἐμπνέει, βραχὺ δ' ἀναστένει.
<eur. orest. 156> τί φῄς; ὦ τάλας.
<eur. orest. 158> ὀλεῖς, εἰ βλέφαρα κινήσεις
<eur. orest. 159> ὕπνου γλυκυτάταν φερομένῳ χάριν.
<eur. orest. 160> μέλεος ἐχθίστων θεόθεν ἐργμάτων,
<eur. orest. 161> τάλας.  φεῦ μόχθων.
<eur. orest. 162> ἄδικος ἄδικα τότ' ἄρ' ἔλακεν ἔλακεν, ἀπό-
<eur. orest. 163> φονον ὅτ' ἐπὶ τρίποδι Θέμιδος ἄρ' ἐδίκασε
<eur. orest. 165> φόνον ὁ Λοξίας ἐμᾶς ματέρος.
<eur. orest. 166> ὁρᾷς; ἐν πέπλοισι κινεῖ δέμας.
<eur. orest. 167> σὺ γάρ νιν, ὦ τάλαινα,
<eur. orest. 168> θωύ̈ξας' ἔβαλες ἐξ ὕπνου.
<eur. orest. 169> εὕδειν μὲν οὖν ἔδοξα.
<eur. orest. 170> οὐκ ἀφ' ἡμῶν, οὐκ ἀπ' οἴκων
<eur. orest. 171> πάλιν ἀνὰ πόδα σὸν εἱλίξεις
<eur. orest. 172> μεθεμένα κτύπου;
<eur. orest. 173> ὑπνώσσει.  λέγεις εὖ.
<eur. orest. 174> πότνια, πότνια νύξ,
<eur. orest. 175> ὑπνοδότειρα τῶν πολυπόνων βροτῶν,
<eur. orest. 178> ἐρεβόθεν ἴθι, μόλε μόλε κατάπτερος
<eur. orest. 179> τὸν ̓Αγαμεμνόνιον ἐπὶ δόμον.
<eur. orest. 180> ὑπὸ γὰρ ἀλγέων ὑπό τε συμφορᾶς
<eur. orest. 181> διοιχόμεθ', οἰχόμεθα. κτύπον ἠγάγετ': οὐχὶ σῖγα
<eur. orest. 182> σῖγα φυλασσομένα στόματος
<eur. orest. 185> ἄνα κέλαδον ἀπὸ λέχεος ἥ-
<eur. orest. 186> συχον ὕπνου χάριν παρέξεις, φίλα;
<eur. orest. 187> θρόει τίς κακῶν τελευτὰ μένει.
<eur. orest. 188> θανεῖν θανεῖν, τί δ' ἄλλο;
<eur. orest. 189> οὐδὲ γὰρ πόθον ἔχει βορᾶς.
<eur. orest. 190> πρόδηλος ἆρ' ὁ πότμος.
<eur. orest. 191> ἐξέθυς' ὁ Φοῖβος ἡμᾶς
<eur. orest. 192> μέλεον ἀπόφονον αἷμα δοὺς
<eur. orest. 193> πατροφόνου ματρός.
<eur. orest. 194> δίκᾳ μέν.  καλῶς δ' οὔ.
<eur. orest. 195> ἔκανες ἔθανες, ὦ
<eur. orest. 196> τεκομένα με μᾶτερ, ἀπὸ δ' ὤλεσας
<eur. orest. 197> πατέρα τέκνα τε τάδε σέθεν ἀφ' αἵματος:
<eur. orest. 200> ὀλόμεθ' ἰσονέκυες, ὀλόμεθα.
<eur. orest. 201> σύ τε γὰρ ἐν νεκροῖς, τό τ' ἐμὸν οἴχεται
<eur. orest. 204> βίου τὸ πλέον μέρος ἐν στοναχαῖσί τε καὶ γόοισι
<eur. orest. 205> δάκρυσί τ' ἐννυχίοις, ἄγαμος
<eur. orest. 206> ἐπὶ δ' ἄτεκνος ἅτε βίοτον ἁ
<eur. orest. 207> μέλεος ἐς τὸν αἰὲν ἕλκω χρόνον.
<eur. orest. 208> ὅρα παροῦσα, παρθέν' ̓Ηλέκτρα, πέλας,
<eur. orest. 209> μὴ κατθανών σε σύγγονος λέληθ' ὅδε:
<eur. orest. 210> οὐ γάρ μ' ἀρέσκει τῷ λίαν παρειμένῳ.
<eur. orest. 211> ὦ φίλον ὕπνου θέλγητρον, ἐπίκουρον νόσου,
<eur. orest. 212> ὡς ἡδύ μοι προσῆλθες — ἐν δέοντί γε.
<eur. orest. 213> ὦ πότνια Λήθη τῶν κακῶν, ὡς εἶ σοφὴ
<eur. orest. 214> καὶ τοῖσι δυστυχοῦσιν εὐκταία θεός.
<eur. orest. 215> πόθεν ποτ' ἦλθον δεῦρο; πῶς δ' ἀφικόμην;
<eur. orest. 216> ἀμνημονῶ γάρ, τῶν πρὶν ἀπολειφθεὶς φρενῶν.
<eur. orest. 217> ὦ φίλταθ', ὥς μ' ηὔφρανας εἰς ὕπνον πεσών.
<eur. orest. 218> βούλῃ θίγω σου κἀνακουφίσω δέμας;
<eur. orest. 219> λαβοῦ λαβοῦ δῆτ', ἐκ δ' ὄμορξον ἀθλίου
<eur. orest. 220> στόματος ἀφρώδη πέλανον ὀμμάτων τ' ἐμῶν.
<eur. orest. 221> ἰδού: τὸ δούλευμ' ἡδύ, κοὐκ ἀναίνομαι
<eur. orest. 222> ἀδέλφ' ἀδελφῇ χειρὶ θεραπεύειν μέλη.
<eur. orest. 223> ὑπόβαλε πλευροῖς πλευρά, καὐχμώδη κόμην
<eur. orest. 224> ἄφελε προσώπου: λεπτὰ γὰρ λεύσσω κόραις.
<eur. orest. 225> ὦ βοστρύχων πινῶδες ἄθλιον κάρα,
<eur. orest. 226> ὡς ἠγρίωσαι διὰ μακρᾶς ἀλουσίας.
<eur. orest. 227> κλῖνόν μ' ἐς εὐνὴν αὖθις: ὅταν ἀνῇ νόσος
<eur. orest. 228> μανίας, ἄναρθρός εἰμι κἀσθενῶ μέλη.
<eur. orest. 229> ἰδού. φίλον τοι τῷ νοσοῦντι δέμνιον,
<eur. orest. 230> ἀνιαρὸν ὂν τὸ κτῆμ', ἀναγκαῖον δ' ὅμως.
<eur. orest. 231> αὖθίς μ' ἐς ὀρθὸν στῆσον, ἀνακύκλει δέμας:
<eur. orest. 232> δυσάρεστον οἱ νοσοῦντες ἀπορίας ὕπο.
<eur. orest. 233> ἦ κἀπὶ γαίας ἁρμόσαι πόδας θέλεις,
<eur. orest. 234> χρόνιον ἴχνος θείς; μεταβολὴ πάντων γλυκύ.
<eur. orest. 235> μάλιστα: δόξαν γὰρ τόδ' ὑγιείας ἔχει.
<eur. orest. 236> κρεῖσσον δὲ τὸ δοκεῖν, κἂν ἀληθείας ἀπῇ.
<eur. orest. 237> ἄκουε δὴ νῦν, ὦ κασίγνητον κάρα,
<eur. orest. 238> ἕως ἐῶσιν εὖ φρονεῖν ̓Ερινύες.
<eur. orest. 239> λέξεις τι καινόν: κεἰ μὲν εὖ, χάριν φέρεις:
<eur. orest. 240> εἰ δ' ἐς βλάβην τιν', ἅλις ἔχω τὸ δυστυχεῖν.
<eur. orest. 241> Μενέλαος ἥκει, σοῦ κασίγνητος πατρός,
<eur. orest. 242> ἐν Ναυπλίᾳ δὲ σέλμαθ' ὥρμισται νεῶν.
<eur. orest. 243> πῶς εἶπας; ἥκει φῶς ἐμοῖς καὶ σοῖς κακοῖς
<eur. orest. 244> ἀνὴρ ὁμογενὴς καὶ χάριτας ἔχων πατρός;
<eur. orest. 245> ἥκει — τὸ πιστὸν τόδε λόγων ἐμῶν δέχου —
<eur. orest. 246> ̔Ελένην ἀγόμενος Τρωικῶν ἐκ τειχέων.
<eur. orest. 247> εἰ μόνος ἐσώθη, μᾶλλον ἂν ζηλωτὸς ἦν:
<eur. orest. 248> εἰ δ' ἄλοχον ἄγεται, κακὸν ἔχων ἥκει μέγα.
<eur. orest. 249> ἐπίσημον ἔτεκε Τυνδάρεως ἐς τὸν ψόγον
<eur. orest. 250> γένος θυγατέρων δυσκλεές τ' ἀν' ̔Ελλάδα.
<eur. orest. 251> σύ νυν διάφερε τῶν κακῶν: ἔξεστι γάρ:
<eur. orest. 252> καὶ μὴ μόνον λέγ', ἀλλὰ καὶ φρόνει τάδε.
<eur. orest. 253> οἴμοι, κασίγνητ', ὄμμα σὸν ταράσσεται,
<eur. orest. 254> ταχὺς δὲ μετέθου λύσσαν, ἄρτι σωφρονῶν.
<eur. orest. 255> ὦ μῆτερ, ἱκετεύω σε, μὴ 'πίσειέ μοι
<eur. orest. 256> τὰς αἱματωποὺς καὶ δρακοντώδεις κόρας.
<eur. orest. 257> αὗται γὰρ αὗται πλησίον θρῴσκουσί μου.
<eur. orest. 258> μέν', ὦ ταλαίπωρ', ἀτρέμα σοῖς ἐν δεμνίοις:
<eur. orest. 259> ὁρᾷς γὰρ οὐδὲν ὧν δοκεῖς σάφ' εἰδέναι.
<eur. orest. 260> ὦ Φοῖβ', ἀποκτενοῦσί μ' αἱ κυνώπιδες
<eur. orest. 261> γοργῶπες, ἐνέρων ἱέρεαι, δειναὶ θεαί.
<eur. orest. 262> οὔτοι μεθήσω: χεῖρα δ' ἐμπλέξας' ἐμὴν
<eur. orest. 263> σχήσω σε πηδᾶν δυστυχῆ πηδήματα.
<eur. orest. 264> μέθες: μί' οὖσα τῶν ἐμῶν ̓Ερινύων
<eur. orest. 265> μέσον μ' ὀχμάζεις, ὡς βάλῃς ἐς Τάρταρον.
<eur. orest. 266> οἲ 'γὼ τάλαινα, τίν' ἐπικουρίαν λάβω,
<eur. orest. 267> ἐπεὶ τὸ θεῖον δυσμενὲς κεκτήμεθα;
<eur. orest. 268> δὸς τόξα μοι κερουλκά, δῶρα Λοξίου,
<eur. orest. 269> οἷς μ' εἶπ' ̓Απόλλων ἐξαμύνασθαι θεάς,
<eur. orest. 270> εἴ μ' ἐκφοβοῖεν μανιάσιν λυσσήμασιν.
<eur. orest. 271> βεβλήσεταί τις θεῶν βροτησίᾳ χερί,
<eur. orest. 272> εἰ μὴ 'ξαμείψει χωρὶς ὀμμάτων ἐμῶν.
<eur. orest. 273> οὐκ εἰσακούετ'; οὐχ ὁρᾶθ' ἑκηβόλων
<eur. orest. 274> τόξων πτερωτὰς γλυφίδας ἐξορμωμένας;
<eur. orest. 274b> ἆ ἆ:
<eur. orest. 275> τί δῆτα μέλλετ'; ἐξακρίζετ' αἰθέρα
<eur. orest. 276> πτεροῖς: τὰ Φοίβου δ' αἰτιᾶσθε θέσφατα.
<eur. orest. 276b> ἔα:
<eur. orest. 277> τί χρῆμ' ἀλύω, πνεῦμ' ἀνεὶς ἐκ πλευμόνων;
<eur. orest. 278> ποῖ ποῖ ποθ' ἡλάμεσθα δεμνίων ἄπο;
<eur. orest. 279> ἐκ κυμάτων γὰρ αὖθις αὖ γαλήν' ὁρῶ.
<eur. orest. 280> σύγγονε, τί κλαίεις κρᾶτα θεῖς' ἔσω πέπλων;
<eur. orest. 281> αἰσχύνομαί σε, μεταδιδοὺς πόνων ἐμῶν
<eur. orest. 282> ὄχλον τε παρέχων παρθένῳ νόσοις ἐμαῖς.
<eur. orest. 283> μὴ τῶν ἐμῶν ἕκατι συντήκου κακῶν:
<eur. orest. 284> σὺ μὲν γὰρ ἐπένευσας τάδ', εἴργασται δ' ἐμοὶ
<eur. orest. 285> μητρῷον αἷμα: Λοξίᾳ δὲ μέμφομαι,
<eur. orest. 286> ὅστις μ' ἐπάρας ἔργον ἀνοσιώτατον,
<eur. orest. 287> τοῖς μὲν λόγοις ηὔφρανε, τοῖς δ' ἔργοισιν οὔ.
<eur. orest. 288> οἶμαι δὲ πατέρα τὸν ἐμόν, εἰ κατ' ὄμματα
<eur. orest. 289> ἐξιστόρουν νιν, μητέρ' εἰ κτεῖναι χρεών,
<eur. orest. 290> πολλὰς γενείου τοῦδ' ἂν ἐκτεῖναι λιτὰς
<eur. orest. 291> μήποτε τεκούσης ἐς σφαγὰς ὦσαι ξίφος,
<eur. orest. 292> εἰ μήτ' ἐκεῖνος ἀναλαβεῖν ἔμελλε φῶς,
<eur. orest. 293> ἐγώ θ' ὁ τλήμων τοιάδ' ἐκπλήσειν κακά.
<eur. orest. 294> καὶ νῦν ἀνακάλυπτ', ὦ κασιγνήτη, κάρα,
<eur. orest. 295> ἐκ δακρύων τ' ἄπελθε, κεἰ μάλ' ἀθλίως
<eur. orest. 296> ἔχομεν. ὅταν δὲ τἄμ' ἀθυμήσαντ' ἴδῃς,
<eur. orest. 297> σύ μου τὸ δεινὸν καὶ διαφθαρὲν φρενῶν
<eur. orest. 298> ἴσχναινε παραμυθοῦ θ': ὅταν δὲ σὺ στένῃς,
<eur. orest. 299> ἡμᾶς παρόντας χρή σε νουθετεῖν φίλα:
<eur. orest. 300> ἐπικουρίαι γὰρ αἵδε τοῖς φίλοις καλαί.
<eur. orest. 301> ἀλλ', ὦ τάλαινα, βᾶσα δωμάτων ἔσω
<eur. orest. 302> ὕπνῳ τ' ἄυπνον βλέφαρον ἐκταθεῖσα δός,
<eur. orest. 303> σίτων τ' ὄρεξαι λουτρά τ' ἐπιβαλοῦ χροί̈.
<eur. orest. 304> εἰ γὰρ προλείψεις ἢ προσεδρείᾳ νόσον
<eur. orest. 305> κτήσῃ τιν', οἰχόμεσθα: σὲ γὰρ ἔχω μόνην
<eur. orest. 306> ἐπίκουρον, ἄλλων, ὡς ὁρᾷς, ἔρημος ὤν.
<eur. orest. 307> οὐκ ἔστι: σὺν σοὶ καὶ θανεῖν αἱρήσομαι
<eur. orest. 308> καὶ ζῆν: ἔχει γὰρ ταὐτόν: ἢν σὺ κατθάνῃς,
<eur. orest. 309> γυνὴ τί δράσω; πῶς μόνη σωθήσομαι,
<eur. orest. 310> ἀνάδελφος ἀπάτωρ ἄφιλος; εἰ δὲ σοὶ δοκεῖ,
<eur. orest. 311> δρᾶν χρὴ τάδ'. ἀλλὰ κλῖνον εἰς εὐνὴν δέμας,
<eur. orest. 312> καὶ μὴ τὸ ταρβοῦν κἀκφοβοῦν ς' ἐκ δεμνίων
<eur. orest. 313> ἄγαν ἀποδέχου, μένε δ' ἐπὶ στρωτοῦ λέχους.
<eur. orest. 314> κἂν μὴ νοσῇς γάρ, ἀλλὰ δοξάζῃς νοσεῖν,
<eur. orest. 315> κάματος βροτοῖσιν ἀπορία τε γίγνεται.
<eur. orest. 316> αἰαῖ,
<eur. orest. 317> δρομάδες ὦ πτεροφόροι
<eur. orest. 318> ποτνιάδες θεαί,
<eur. orest. 319> ἀβάκχευτον αἳ θίασον ἐλάχετ' ἐν
<eur. orest. 320> δάκρυσι καὶ γόοις,
<eur. orest. 321> μελάγχρωτες εὐμενίδες, αἵτε τὸν
<eur. orest. 322> ταναὸν αἰθέρ' ἀμπάλλεσθ', αἵματος
<eur. orest. 323> τινύμεναι δίκαν, τινύμεναι φόνον,
<eur. orest. 324> καθικετεύομαι καθικετεύομαι,
<eur. orest. 325> τὸν ̓Αγαμέμνονος
<eur. orest. 326> γόνον ἐάσατ' ἐκλαθέσθαι λύσσας
<eur. orest. 327> μανιάδος φοιταλέου. φεῦ μόχθων,
<eur. orest. 328> οἵων, ὦ τάλας, ὀρεχθεὶς ἔρρεις,
<eur. orest. 329> τρίποδος ἄπο φάτιν, ἃν ὁ Φοῖβος ἔλακε, δε-
<eur. orest. 330> ξάμενος ἀνὰ δάπεδον,
<eur. orest. 331> ἵνα μεσόμφαλοι λέγονται μυχοί.
<eur. orest. 332> ἰὼ Ζεῦ,
<eur. orest. 333> τίς ἔλεος, τίς ὅδ' ἀγὼν
<eur. orest. 334> φόνιος ἔρχεται,
<eur. orest. 335> θοάζων σε τὸν μέλεον, ᾧ δάκρυα
<eur. orest. 336> δάκρυσι συμβάλλει
<eur. orest. 337> πορεύων τις ἐς δόμον ἀλαστόρων
<eur. orest. 338> ματέρος αἷμα σᾶς, ὅ ς' ἀναβακχεύει;
<eur. orest. 340> ὁ μέγας ὄλβος οὐ μόνιμος ἐν βροτοῖς:
<eur. orest. 339> κατολοφύρομαι κατολοφύρομαι.
<eur. orest. 341> ἀνὰ δὲ λαῖφος ὥς
<eur. orest. 342> τις ἀκάτου θοᾶς τινάξας δαίμων
<eur. orest. 343> κατέκλυσεν δεινῶν πόνων ὡς πόντου
<eur. orest. 344> λάβροις ὀλεθρίοισιν ἐν κύμασιν.
<eur. orest. 345> τίνα γὰρ ἔτι πάρος οἶκον ἕτερον ἢ τὸν ἀπὸ
<eur. orest. 346> θεογόνων γάμων,
<eur. orest. 347> τὸν ἀπὸ Ταντάλου, σέβεσθαί με χρή;
<eur. orest. 348> καὶ μὴν βασιλεὺς ὅδε δὴ στείχει,
<eur. orest. 349> Μενέλαος ἄναξ, πολλῇ ἁβροσύνῃ
<eur. orest. 350> δῆλος ὁρᾶσθαι
<eur. orest. 351> τῶν Τανταλιδῶν ἐξ αἵματος ὤν.
<eur. orest. 352> ὦ χιλιόναυν στρατὸν ὁρμήσας
<eur. orest. 353> ἐς γῆν ̓Ασίαν,
<eur. orest. 354> χαῖρ', εὐτυχίᾳ δ' αὐτὸς ὁμιλεῖς,
<eur. orest. 355> θεόθεν πράξας ἅπερ ηὔχου.
<eur. orest. 356> ὦ δῶμα, τῇ μέν ς' ἡδέως προσδέρκομαι
<eur. orest. 357> Τροίαθεν ἐλθών, τῇ δ' ἰδὼν καταστένω:
<eur. orest. 358> κύκλῳ γὰρ εἱλιχθεῖσαν ἀθλίως κακοῖς
<eur. orest. 359> οὐπώποτ' ἄλλην μᾶλλον εἶδον ἑστίαν.
<eur. orest. 360> ̓Αγαμέμνονος μὲν γὰρ τύχας ἠπιστάμην
<eur. orest. 361> καὶ θάνατον, οἵῳ πρὸς δάμαρτος ὤλετο,
<eur. orest. 362> Μαλέᾳ προσίσχων πρῷραν: ἐκ δὲ κυμάτων
<eur. orest. 363> ὁ ναυτίλοισι μάντις ἐξήγγειλέ μοι
<eur. orest. 364> Νηρέως προφήτης Γλαῦκος, ἀψευδὴς θεός,
<eur. orest. 365> ὅς μοι τόδ' εἶπεν ἐμφανῶς κατασταθείς:
<eur. orest. 366> Μενέλαε, κεῖται σὸς κασίγνητος θανών,
<eur. orest. 367> λουτροῖσιν ἀλόχου περιπεσὼν πανυστάτοις.
<eur. orest. 368> δακρύων δ' ἔπλησεν ἐμέ τε καὶ ναύτας ἐμοὺς
<eur. orest. 369> πολλῶν. ἐπεὶ δὲ Ναυπλίας ψαύω χθονός,
<eur. orest. 370> ἤδη δάμαρτος ἐνθάδ' ἐξορμωμένης,
<eur. orest. 371> δοκῶν ̓Ορέστην παῖδα τὸν ̓Αγαμέμνονος
<eur. orest. 372> φίλαισι χερσὶ περιβαλεῖν καὶ μητέρα,
<eur. orest. 373> ὡς εὐτυχοῦντας, ἔκλυον ἁλιτύπων τινὸς
<eur. orest. 374> τῆς Τυνδαρείας παιδὸς ἀνόσιον φόνον.
<eur. orest. 375> καὶ νῦν ὅπου 'στὶν εἴπατ', ὦ νεάνιδες,
<eur. orest. 376> ̓Αγαμέμνονος παῖς, ὃς τὰ δείν' ἔτλη κακά.
<eur. orest. 377> βρέφος γὰρ ἦν τότ' ἐν Κλυταιμήστρας χεροῖν,
<eur. orest. 378> ὅτ' ἐξέλειπον μέλαθρον ἐς Τροίαν ἰών,
<eur. orest. 379> ὥστ' οὐκ ἂν αὐτὸν γνωρίσαιμ' ἂν εἰσιδών.
<eur. orest. 380> ὅδ' εἴμ' ̓Ορέστης, Μενέλεως, ὃν ἱστορεῖς.
<eur. orest. 381> ἑκὼν ἐγώ σοι τἀμὰ μηνύσω κακά.
<eur. orest. 382> τῶν σῶν δὲ γονάτων πρωτόλεια θιγγάνω
<eur. orest. 383> ἱκέτης, ἀφύλλου στόματος ἐξάπτων λιτάς:
<eur. orest. 384> σῷσόν μ': ἀφῖξαι δ' αὐτὸς ἐς καιρὸν κακῶν.
<eur. orest. 385> ὦ θεοί, τί λεύσσω; τίνα δέδορκα νερτέρων;
<eur. orest. 386> εὖ γ' εἶπας: οὐ γὰρ ζῶ κακοῖς, φάος δ' ὁρῶ.
<eur. orest. 387> ὡς ἠγρίωσαι πλόκαμον αὐχμηρόν, τάλας.
<eur. orest. 388> οὐχ ἡ πρόσοψίς μ', ἀλλὰ τἄργ' αἰκίζεται.
<eur. orest. 389> δεινὸν δὲ λεύσσεις ὀμμάτων ξηραῖς κόραις.
<eur. orest. 390> τὸ σῶμα φροῦδον: τὸ δ' ὄνομ' οὐ λέλοιπέ μοι.
<eur. orest. 391> ὦ παρὰ λόγον μοι σὴ φανεῖς' ἀμορφία.
<eur. orest. 392> ὅδ' εἰμὶ μητρὸς τῆς ταλαιπώρου φονεύς.
<eur. orest. 393> ἤκουσα, φείδου δ': ὀλιγάκις λέγειν κακά.
<eur. orest. 394> φειδόμεθ': ὁ δαίμων δ' ἐς ἐμὲ πλούσιος κακῶν.
<eur. orest. 395> τί χρῆμα πάσχεις; τίς ς' ἀπόλλυσιν νόσος;
<eur. orest. 396> ἡ σύνεσις, ὅτι σύνοιδα δείν' εἰργασμένος.
<eur. orest. 397> πῶς φῄς; σοφόν τοι τὸ σαφές, οὐ τὸ μὴ σαφές.
<eur. orest. 398> λύπη μάλιστά γ' ἡ διαφθείρουσά με —
<eur. orest. 399> δεινὴ γὰρ ἡ θεός, ἀλλ' ὅμως ἰάσιμος.
<eur. orest. 400> μανίαι τε, μητρὸς αἵματος τιμωρίαι.
<eur. orest. 401> ἤρξω δὲ λύσσης πότε; τίς ἡμέρα τότ' ἦν;
<eur. orest. 402> ἐν ᾗ τάλαιναν μητέρ' ἐξώγκουν τάφῳ.
<eur. orest. 403> πότερα κατ' οἴκους ἢ προσεδρεύων πυρᾷ;
<eur. orest. 404> νυκτὸς φυλάσσων ὀστέων ἀναίρεσιν.
<eur. orest. 405> παρῆν τις ἄλλος, ὃς σὸν ὤρθευεν δέμας;
<eur. orest. 406> Πυλάδης, ὁ συνδρῶν αἷμα καὶ μητρὸς φόνον.
<eur. orest. 407> ἐκ φασμάτων δὲ τάδε νοσεῖς: ποίων ὕπο;
<eur. orest. 408> ἔδοξ' ἰδεῖν τρεῖς νυκτὶ προσφερεῖς κόρας.
<eur. orest. 409> οἶδ' ἃς ἔλεξας, ὀνομάσαι δ' οὐ βούλομαι.
<eur. orest. 410> σεμναὶ γάρ: εὐπαίδευτα δ' ἀπετρέπου λέγειν.
<eur. orest. 411> αὗταί σε βακχεύουσι συγγενῆ φόνον;
<eur. orest. 412> οἴμοι διωγμῶν, οἷς ἐλαύνομαι τάλας.
<eur. orest. 413> οὐ δεινὰ πάσχειν δεινὰ τοὺς εἰργασμένους.
<eur. orest. 414> ἀλλ' ἔστιν ἡμῖν ἀναφορὰ τῆς συμφορᾶς.
<eur. orest. 415> μὴ θάνατον εἴπῃς: τοῦτο μὲν γὰρ οὐ σοφόν.
<eur. orest. 416> Φοῖβος, κελεύσας μητρὸς ἐκπρᾶξαι φόνον.
<eur. orest. 417> ἀμαθέστερός γ' ὢν τοῦ καλοῦ καὶ τῆς δίκης.
<eur. orest. 418> δουλεύομεν θεοῖς, ὅ τι ποτ' εἰσὶν οἱ θεοί.
<eur. orest. 419> κᾆτ' οὐκ ἀμύνει Λοξίας τοῖς σοῖς κακοῖς;
<eur. orest. 420> μέλλει: τὸ θεῖον δ' ἐστὶ τοιοῦτον φύσει.
<eur. orest. 421> πόσον χρόνον δὲ μητρὸς οἴχονται πνοαί;
<eur. orest. 422> ἕκτον τόδ' ἦμαρ: ἔτι πυρὰ θερμὴ τάφου.
<eur. orest. 423> ὡς ταχὺ μετῆλθόν ς' αἷμα μητέρος θεαί.
<eur. orest. 424> οὐ σοφός, ἀληθὴς δ' ἐς φίλους ἔφυν φίλος.
<eur. orest. 425> πατρὸς δὲ δή τι ς' ὠφελεῖ τιμωρία;
<eur. orest. 426> οὔπω: τὸ μέλλον δ' ἴσον ἀπραξίᾳ λέγω.
<eur. orest. 427> τὰ πρὸς πόλιν δὲ πῶς ἔχεις δράσας τάδε;
<eur. orest. 428> μισούμεθ' οὕτως ὥστε μὴ προσεννέπειν.
<eur. orest. 429> οὐδ' ἥγνισαι σὸν αἷμα κατὰ νόμον χεροῖν;
<eur. orest. 430> ἐκκλῄομαι γὰρ δωμάτων ὅποι μόλω.
<eur. orest. 431> τίνες πολιτῶν ἐξαμιλλῶνταί σε γῆς;
<eur. orest. 432> Οἴαξ, τὸ Τροίας μῖσος ἀναφέρων πατρί.
<eur. orest. 433> συνῆκα: Παλαμήδους σε τιμωρεῖ φόνου.
<eur. orest. 434> οὗ γ' οὐ μετῆν μοι: διὰ τριῶν δ' ἀπόλλυμαι.
<eur. orest. 435> τίς δ' ἄλλος; ἦ που τῶν ἀπ' Αἰγίσθου φίλων;
<eur. orest. 436> οὗτοί μ' ὑβρίζους', ὧν πόλις τὰ νῦν κλύει.
<eur. orest. 437> ̓Αγαμέμνονος δὲ σκῆπτρ' ἐᾷ ς' ἔχειν πόλις;
<eur. orest. 438> πῶς, οἵτινες ζῆν οὐκ ἐῶς' ἡμᾶς ἔτι;
<eur. orest. 439> τί δρῶντες ὅ τι καὶ σαφὲς ἔχεις εἰπεῖν ἐμοί;
<eur. orest. 440> ψῆφος καθ' ἡμῶν οἴσεται τῇδ' ἡμέρᾳ.
<eur. orest. 441> φεύγειν πόλιν τήνδ'; ἢ θανεῖν ἢ μὴ θανεῖν;
<eur. orest. 442> θανεῖν ὑπ' ἀστῶν λευσίμῳ πετρώματι.
<eur. orest. 443> κᾆτ' οὐχὶ φεύγεις γῆς ὑπερβαλὼν ὅρους;
<eur. orest. 444> κύκλῳ γὰρ εἱλισσόμεθα παγχάλκοις ὅπλοις.
<eur. orest. 445> ἰδίᾳ πρὸς ἐχθρῶν ἢ πρὸς ̓Αργείας χερός;
<eur. orest. 446> πάντων πρὸς ἀστῶν, ὡς θάνω: βραχὺς λόγος.
<eur. orest. 447> ὦ μέλεος, ἥκεις συμφορᾶς ἐς τοὔσχατον.
<eur. orest. 448> ἐς σὲ ἐλπὶς ἡμὴ καταφυγὰς ἔχει κακῶν.
<eur. orest. 449> ἀλλ' ἀθλίως πράσσουσιν εὐτυχὴς μολὼν
<eur. orest. 450> μετάδος φίλοισι σοῖσι σῆς εὐπραξίας,
<eur. orest. 451> καὶ μὴ μόνος τὸ χρηστὸν ἀπολαβὼν ἔχε,
<eur. orest. 452> ἀλλ' ἀντιλάζου καὶ πόνων ἐν τῷ μέρει,
<eur. orest. 453> χάριτας πατρῴας ἐκτίνων ἐς οὕς σε δεῖ.
<eur. orest. 454> ὄνομα γάρ, ἔργον δ' οὐκ ἔχουσιν οἱ φίλοι
<eur. orest. 455> οἱ μὴ 'πὶ ταῖσι συμφοραῖς ὄντες φίλοι.
<eur. orest. 456> καὶ μὴν γέροντι δεῦρ' ἁμιλλᾶται ποδὶ
<eur. orest. 457> ὁ Σπαρτιάτης Τυνδάρεως, μελάμπεπλος
<eur. orest. 458> κουρᾷ τε θυγατρὸς πενθίμῳ κεκαρμένος.
<eur. orest. 459> ἀπωλόμην, Μενέλαε: Τυνδάρεως ὅδε
<eur. orest. 460> στείχει πρὸς ἡμᾶς, οὗ μάλιστ' αἰδώς μ' ἔχει
<eur. orest. 461> ἐς ὄμματ' ἐλθεῖν τοῖσιν ἐξειργασμένοις.
<eur. orest. 462> καὶ γάρ μ' ἔθρεψε σμικρὸν ὄντα, πολλὰ δὲ
<eur. orest. 463> φιλήματ' ἐξέπλησε, τὸν ̓Αγαμέμνονος
<eur. orest. 464> παῖδ' ἀγκάλαισι περιφέρων, Λήδα θ' ἅμα,
<eur. orest. 465> τιμῶντέ μ' οὐδὲν ἧσσον ἢ Διοσκόρω:
<eur. orest. 466> οἷς, ὦ τάλαινα καρδία ψυχή τ' ἐμή,
<eur. orest. 467> ἀπέδωκ' ἀμοιβὰς οὐ καλάς. τίνα σκότον
<eur. orest. 468> λάβω προσώπῳ; ποῖον ἐπίπροσθεν νέφος
<eur. orest. 469> θῶμαι, γέροντος ὀμμάτων φεύγων κόρας;
<eur. orest. 470> ποῦ ποῦ θυγατρὸς τῆς ἐμῆς ἴδω πόσιν,
<eur. orest. 471> Μενέλαον; ἐπὶ γὰρ τῷ Κλυταιμήστρας τάφῳ
<eur. orest. 472> χοὰς χεόμενος ἔκλυον ὡς ἐς Ναυπλίαν
<eur. orest. 473> ἥκοι σὺν ἀλόχῳ πολυετὴς σεσῳσμένος.
<eur. orest. 474> ἄγετέ με: πρὸς γὰρ δεξιὰν αὐτοῦ θέλω
<eur. orest. 475> στὰς ἀσπάσασθαι, χρόνιος εἰσιδὼν φίλον.
<eur. orest. 476> ὦ πρέσβυ, χαῖρε, Ζηνὸς ὁμόλεκτρον κάρα.
<eur. orest. 477> ὦ χαῖρε καὶ σύ, Μενέλεως, κήδευμ' ἐμόν.
<eur. orest. 478> ἔα: τὸ μέλλον ὡς κακὸν τὸ μὴ εἰδέναι.
<eur. orest. 479> ὁ μητροφόντης ὅδε πρὸ δωμάτων δράκων
<eur. orest. 480> στίλβει νοσώδεις ἀστραπάς, στύγημ' ἐμόν.
<eur. orest. 481> Μενέλαε, προσφθέγγῃ νιν, ἀνόσιον κάρα;
<eur. orest. 482> τί γάρ; φίλου μοι πατρός ἐστιν ἔκγονος.
<eur. orest. 483> κείνου γὰρ ὅδε πέφυκε, τοιοῦτος γεγώς;
<eur. orest. 484> πέφυκεν: εἰ δὲ δυστυχεῖ, τιμητέος.
<eur. orest. 485> βεβαρβάρωσαι, χρόνιος ὢν ἐν βαρβάροις.
<eur. orest. 486> ̔Ελληνικόν τοι τὸν ὁμόθεν τιμᾶν ἀεί.
<eur. orest. 487> καὶ τῶν νόμων γε μὴ πρότερον εἶναι θέλειν.
<eur. orest. 488> πᾶν τοὐξ ἀνάγκης δοῦλόν ἐστ' ἐν τοῖς σοφοῖς.
<eur. orest. 489> κέκτησό νυν σὺ τοῦτ', ἐγὼ δ' οὐ κτήσομαι.
<eur. orest. 490> ὀργὴ γὰρ ἅμα σου καὶ τὸ γῆρας οὐ σοφόν.
<eur. orest. 491> πρὸς τόνδ' ἀγὼν τίς ἀσοφίας ἥκει πέρι;
<eur. orest. 492> εἰ τὰ καλὰ πᾶσι φανερὰ καὶ τὰ μὴ καλά,
<eur. orest. 493> τούτου τίς ἀνδρῶν ἐγένετ' ἀσυνετώτερος,
<eur. orest. 494> ὅστις τὸ μὲν δίκαιον οὐκ ἐσκέψατο
<eur. orest. 495> οὐδ' ἦλθεν ἐπὶ τὸν κοινὸν ̔Ελλήνων νόμον;
<eur. orest. 496> ἐπεὶ γὰρ ἐξέπνευσεν ̓Αγαμέμνων βίον
<eur. orest. 497> † πληγεὶς θυγατρὸς τῆς ἐμῆς ὑπὲρ κάρα †,
<eur. orest. 499> αἴσχιστον ἔργον — οὐ γὰρ αἰνέσω ποτέ —
<eur. orest. 500> χρῆν αὐτὸν ἐπιθεῖναι μὲν αἵματος δίκην,
<eur. orest. 501> ὁσίαν διώκοντ', ἐκβαλεῖν τε δωμάτων
<eur. orest. 502> μητέρα: τὸ σῶφρόν τ' ἔλαβεν ἀντὶ συμφορᾶς
<eur. orest. 503> καὶ τοῦ νόμου τ' ἂν εἴχετ' εὐσεβής τ' ἂν ἦν.
<eur. orest. 504> νῦν δ' ἐς τὸν αὐτὸν δαίμον' ἦλθε μητέρι.
<eur. orest. 505> κακὴν γὰρ αὐτὴν ἐνδίκως ἡγούμενος,
<eur. orest. 506> αὐτὸς κακίων μητέρ' ἐγένετο κτανών.
<eur. orest. 507> ἐρήσομαι δέ, Μενέλεως, τοσόνδε σε:
<eur. orest. 508> εἰ τόνδ' ἀποκτείνειεν ὁμόλεκτρος γυνή,
<eur. orest. 509> χὡ τοῦδε παῖς αὖ μητέρ' ἀνταποκτενεῖ,
<eur. orest. 510> κἄπειθ' ὁ κείνου γενόμενος φόνῳ φόνον
<eur. orest. 511> λύσει, πέρας δὴ ποῖ κακῶν προβήσεται;
<eur. orest. 512> καλῶς ἔθεντο ταῦτα πατέρες οἱ πάλαι:
<eur. orest. 513> ἐς ὀμμάτων μὲν ὄψιν οὐκ εἴων περᾶν
<eur. orest. 514> οὐδ' εἰς ἀπάντημ', ὅστις αἷμ' ἔχων κυροῖ,
<eur. orest. 515> φυγαῖσι δ' ὁσιοῦν, ἀνταποκτείνειν δὲ μή.
<eur. orest. 516> αἰεὶ γὰρ εἷς ἔμελλ' ἐνέξεσθαι φόνῳ,
<eur. orest. 517> τὸ λοίσθιον μίασμα λαμβάνων χεροῖν.
<eur. orest. 518> ἐγὼ δὲ μισῶ μὲν γυναῖκας ἀνοσίους,
<eur. orest. 519> πρώτην δὲ θυγατέρ', ἣ πόσιν κατέκτανεν:
<eur. orest. 520> ̔Ελένην τε, τὴν σὴν ἄλοχον, οὔποτ' αἰνέσω
<eur. orest. 521> οὐδ' ἂν προσείποιμ': οὐδὲ σὲ ζηλῶ, κακῆς
<eur. orest. 522> γυναικὸς ἐλθόνθ' οὕνεκ' ἐς Τροίας πέδον.
<eur. orest. 523> ἀμυνῶ δ', ὅσονπερ δυνατός εἰμι, τῷ νόμῳ,
<eur. orest. 524> τὸ θηριῶδες τοῦτο καὶ μιαιφόνον
<eur. orest. 525> παύων, ὃ καὶ γῆν καὶ πόλεις ὄλλυς' ἀεί.
<eur. orest. 526> ἐπεὶ τίν' εἶχες, ὦ τάλας, ψυχὴν τότε,
<eur. orest. 527> ὅτ' ἐξέβαλλε μαστὸν ἱκετεύουσά σε
<eur. orest. 528> μήτηρ; ἐγὼ μὲν οὐκ ἰδὼν τἀκεῖ κακά,
<eur. orest. 529> δακρύοις γέροντ' ὀφθαλμὸν ἐκτήκω τάλας.
<eur. orest. 530> ἓν δ' οὖν λόγοισι τοῖς ἐμοῖς ὁμορροθεῖ:
<eur. orest. 531> μισῇ γε πρὸς θεῶν καὶ τίνεις μητρὸς δίκας,
<eur. orest. 532> μανίαις ἀλαίνων καὶ φόβοις. τί μαρτύρων
<eur. orest. 533> ἄλλων ἀκούειν δεῖ μ', ἅ γ' εἰσορᾶν πάρα;
<eur. orest. 534> ὡς οὖν ἂν εἰδῇς, Μενέλεως, τοῖσιν θεοῖς
<eur. orest. 535> μὴ πρᾶσς' ἐναντί', ὠφελεῖν τοῦτον θέλων,
<eur. orest. 536> ἔα δ' ὑπ' ἀστῶν καταφονευθῆναι πέτροις,
<eur. orest. 537> ἢ μὴ 'πίβαινε Σπαρτιάτιδος χθονός.
<eur. orest. 538> θυγάτηρ δ' ἐμὴ θανοῦς' ἔπραξεν ἔνδικα:
<eur. orest. 539> ἀλλ' οὐχὶ πρὸς τοῦτ' εἰκὸς ἦν αὐτὴν θανεῖν.
<eur. orest. 540> ἐγὼ δὲ τἄλλα μακάριος πέφυκ' ἀνήρ,
<eur. orest. 541> πλὴν ἐς θυγατέρας: τοῦτο δ' οὐκ εὐδαιμονῶ.
<eur. orest. 542> ζηλωτὸς ὅστις εὐτύχησεν ἐς τέκνα
<eur. orest. 543> καὶ μὴ 'πισήμους συμφορὰς ἐκτήσατο.
<eur. orest. 544> ὦ γέρον, ἐγώ τοι πρὸς σὲ δειμαίνω λέγειν,
<eur. orest. 545> ὅπου σὲ μέλλω σήν τε λυπήσειν φρένα.
<eur. orest. 546> ἐγᾦδ', ἀνόσιός εἰμι μητέρα κτανών,
<eur. orest. 547> ὅσιος δέ γ' ἕτερον ὄνομα, τιμωρῶν πατρί.
<eur. orest. 548> ἀπελθέτω δὴ τοῖς λόγοισιν ἐκποδὼν
<eur. orest. 549> τὸ γῆρας ἡμῖν τὸ σόν, ὅ μ' ἐκπλήσσει λόγου,
<eur. orest. 550> καὶ καθ' ὁδὸν εἶμι: νῦν δὲ σὴν ταρβῶ τρίχα.
<eur. orest. 551> τί χρῆν με δρᾶσαι; δύο γὰρ ἀντίθες δυοῖν:
<eur. orest. 552> πατὴρ μὲν ἐφύτευσέν με, σὴ δ' ἔτικτε παῖς,
<eur. orest. 553> τὸ σπέρμ' ἄρουρα παραλαβοῦς' ἄλλου πάρα:
<eur. orest. 554> ἄνευ δὲ πατρὸς τέκνον οὐκ εἴη ποτ' ἄν.
<eur. orest. 555> ἐλογισάμην οὖν τῷ γένους ἀρχηγέτῃ
<eur. orest. 556> μᾶλλόν με φῦναι τῆς ὑποστάσης τροφάς.
<eur. orest. 557> ἡ σὴ δὲ θυγάτηρ — μητέρ' αἰδοῦμαι λέγειν —
<eur. orest. 558> ἰδίοισιν ὑμεναίοισι κοὐχὶ σώφροσιν
<eur. orest. 559> ἐς ἀνδρὸς ᾔει λέκτρ': ἐμαυτόν, ἢν λέγω
<eur. orest. 560> κακῶς ἐκείνην, ἐξερῶ: λέξω δ' ὅμως.
<eur. orest. 561> Αἴγισθος ἦν ὁ κρυπτὸς ἐν δόμοις πόσις.
<eur. orest. 562> τοῦτον κατέκτειν', ἐπὶ δ' ἔθυσα μητέρα,
<eur. orest. 563> ἀνόσια μὲν δρῶν, ἀλλὰ τιμωρῶν πατρί.
<eur. orest. 564> ἐφ' οἷς δ' ἀπειλεῖς ὡς πετρωθῆναί με χρή,
<eur. orest. 565> ἄκουσον ὡς ἅπασαν ̔Ελλάδ' ὠφελῶ.
<eur. orest. 566> εἰ γὰρ γυναῖκες ἐς τόδ' ἥξουσιν θράσους,
<eur. orest. 567> ἄνδρας φονεύειν, καταφυγὰς ποιούμεναι
<eur. orest. 568> ἐς τέκνα, μαστοῖς τὸν ἔλεον θηρώμεναι,
<eur. orest. 569> παρ' οὐδὲν αὐταῖς ἦν ἂν ὀλλύναι πόσεις
<eur. orest. 570> ἐπίκλημ' ἐχούσαις ὅ τι τύχοι. δράσας δ' ἐγὼ
<eur. orest. 571> δείν', ὡς σὺ κομπεῖς, τόνδ' ἔπαυσα τὸν νόμον.
<eur. orest. 572> μισῶν δὲ μητέρ' ἐνδίκως ἀπώλεσα,
<eur. orest. 573> ἥτις μεθ' ὅπλων ἄνδρ' ἀπόντ' ἐκ δωμάτων
<eur. orest. 574> πάσης ὑπὲρ γῆς ̔Ελλάδος στρατηλάτην
<eur. orest. 575> προύδωκε κοὐκ ἔσῳς' ἀκήρατον λέχος:
<eur. orest. 576> ἐπεὶ δ' ἁμαρτοῦς' ᾔσθετ', οὐχ αὑτῇ δίκην
<eur. orest. 577> ἐπέθηκεν, ἀλλ', ὡς μὴ δίκην δοίη πόσει,
<eur. orest. 578> ἐζημίωσε πατέρα κἀπέκτειν' ἐμόν.
<eur. orest. 579> πρὸς θεῶν — ἐν οὐ καλῷ μὲν ἐμνήσθην θεῶν,
<eur. orest. 580> φόνον δικάζων: εἰ δὲ δὴ τὰ μητέρος
<eur. orest. 581> σιγῶν ἐπῄνουν, τί μ' ἂν ἔδρας' ὁ κατθανών;
<eur. orest. 582> οὐκ ἄν με μισῶν ἀνεχόρευ' ̓Ερινύσιν;
<eur. orest. 583> ἢ μητρὶ μὲν πάρεισι σύμμαχοι θεαί,
<eur. orest. 584> τῷ δ' οὐ πάρεισι, μᾶλλον ἠδικημένῳ;
<eur. orest. 585> σύ τοι φυτεύσας θυγατέρ', ὦ γέρον, κακὴν
<eur. orest. 586> ἀπώλεσάς με: διὰ τὸ γὰρ κείνης θράσος
<eur. orest. 587> πατρὸς στερηθεὶς ἐγενόμην μητροκτόνος.
<eur. orest. 588> ὁρᾷς, ̓Οδυσσέως ἄλοχον οὐ κατέκτανε
<eur. orest. 589> Τηλέμαχος: οὐ γὰρ ἐπεγάμει πόσει πόσιν,
<eur. orest. 590> μένει δ' ἐν οἴκοις ὑγιὲς εὐνατήριον.
<eur. orest. 591> ὁρᾷς δ' ̓Απόλλων', ὃς μεσομφάλους ἕδρας
<eur. orest. 592> ναίων βροτοῖσι στόμα νέμει σαφέστατον,
<eur. orest. 593> ᾧ πειθόμεσθα πάνθ' ὅς' ἂν κεῖνος λέγῃ:
<eur. orest. 594> τούτῳ πιθόμενος τὴν τεκοῦσαν ἔκτανον.
<eur. orest. 595> ἐκεῖνον ἡγεῖσθ' ἀνόσιον καὶ κτείνετε:
<eur. orest. 596> ἐκεῖνος ἥμαρτ', οὐκ ἐγώ. τί χρῆν με δρᾶν;
<eur. orest. 597> ἢ οὐκ ἀξιόχρεως ὁ θεὸς ἀναφέροντί μοι
<eur. orest. 598> μίασμα λῦσαι; ποῖ τις οὖν ἔτ' ἂν φύγοι,
<eur. orest. 599> εἰ μὴ ὁ κελεύσας ῥύσεταί με μὴ θανεῖν;
<eur. orest. 600> ἀλλ' ὡς μὲν οὐκ εὖ μὴ λέγ' εἴργασται τάδε,
<eur. orest. 601> ἡμῖν δὲ τοῖς δράσασιν οὐκ εὐδαιμόνως.
<eur. orest. 602> γάμοι δ' ὅσοις μὲν εὖ καθεστᾶσιν βροτῶν,
<eur. orest. 603> μακάριος αἰών: οἷς δὲ μὴ πίπτουσιν εὖ,
<eur. orest. 604> τά τ' ἔνδον εἰσὶ τά τε θύραζε δυστυχεῖς.
<eur. orest. 605> αἰεὶ γυναῖκες ἐμποδὼν ταῖς συμφοραῖς
<eur. orest. 606> ἔφυσαν ἀνδρῶν πρὸς τὸ δυστυχέστερον.
<eur. orest. 607> ἐπεὶ θρασύνῃ κοὐχ ὑποστέλλῃ λόγῳ,
<eur. orest. 608> οὕτω δ' ἀμείβῃ μ' ὥστε μ' ἀλγῆσαι φρένα,
<eur. orest. 609> μᾶλλόν μ' ἀνάξεις ἐπὶ σὸν ἐξελθεῖν φόνον:
<eur. orest. 610> καλὸν πάρεργον δ' αὐτὸ θήσομαι πόνων
<eur. orest. 611> ὧν εἵνεκ' ἦλθον θυγατρὶ κοσμήσων τάφον.
<eur. orest. 612> μολὼν γὰρ εἰς ἔκκλητον ̓Αργείων ὄχλον
<eur. orest. 613> ἑκοῦσαν οὐχ ἑκοῦσαν ἐπισείσω πόλιν
<eur. orest. 614> σοὶ σῇ τ' ἀδελφῇ, λεύσιμον δοῦναι δίκην.
<eur. orest. 615> μᾶλλον δ' ἐκείνη σοῦ θανεῖν ἐστ' ἀξία,
<eur. orest. 616> ἣ τῇ τεκούσῃ ς' ἠγρίως', ἐς οὖς ἀεὶ
<eur. orest. 617> πέμπουσα μύθους ἐπὶ τὸ δυσμενέστερον,
<eur. orest. 618> ὀνείρατ' ἀγγέλλουσα τὰ ̓Αγαμέμνονος,
<eur. orest. 619> καὶ τοῦθ' — ὃ μισήσειαν — Αἰγίσθου λέχος —
<eur. orest. 620> οἱ νέρτεροι θεοί: καὶ γὰρ ἐνθάδ' ἦν πικρόν:
<eur. orest. 621> ἕως ὑφῆψε δῶμ' ἀνηφαίστῳ πυρί.
<eur. orest. 622> Μενέλαε, σοὶ δὲ τάδε λέγω δράσω τε πρός:
<eur. orest. 623> εἰ τοὐμὸν ἔχθος ἐναριθμῇ κῆδός τ' ἐμόν,
<eur. orest. 624> μὴ τῷδ' ἀμύνειν φόνον ἐναντίον θεοῖς:
<eur. orest. 625> ἔα δ' ὑπ' ἀστῶν καταφονευθῆναι πέτροις,
<eur. orest. 626> ἢ μὴ 'πίβαινε Σπαρτιάτιδος χθονός.
<eur. orest. 627> τοσαῦτ' ἀκούσας ἴσθι, μηδὲ δυσσεβεῖς
<eur. orest. 628> ἕλῃ, παρώσας εὐσεβεστέρους φίλους:
<eur. orest. 629> ἡμᾶς δ' ἀπ' οἴκων ἄγετε τῶνδε, πρόσπολοι.
<eur. orest. 630> στεῖχ', ὡς ἀθορύβως οὑπιὼν ἡμῖν λόγος
<eur. orest. 631> πρὸς τόνδ' ἵκηται, γῆρας ἀποφυγὼν τὸ σόν.
<eur. orest. 632> Μενέλαε, ποῖ σὸν πόδ' ἐπὶ συννοίᾳ κυκλεῖς,
<eur. orest. 633> διπλῆς μερίμνης διπτύχους ἰὼν ὁδούς;
<eur. orest. 634> ἔασον: ἐν ἐμαυτῷ τι συννοούμενος
<eur. orest. 635> ὅποι τράπωμαι τῆς τύχης ἀμηχανῶ.
<eur. orest. 636> μή νυν πέραινε τὴν δόκησιν, ἀλλ' ἐμοὺς
<eur. orest. 637> λόγους ἀκούσας πρόσθε, βουλεύου τότε.
<eur. orest. 638> λέγ': εὖ γὰρ εἶπας: ἔστι δ' οὗ σιγὴ λόγου
<eur. orest. 639> κρείσσων γένοιτ' ἄν. ἔστι δ' οὗ σιγῆς λόγος.
<eur. orest. 640> λέγοιμ' ἂν ἤδη. τὰ μακρὰ τῶν σμικρῶν λόγων
<eur. orest. 641> ἐπίπροσθέν ἐστι καὶ σαφῆ μᾶλλον κλύειν.
<eur. orest. 642> ἐμοὶ σὺ τῶν σῶν, Μενέλεως, μηδὲν δίδου,
<eur. orest. 643> ἃ δ' ἔλαβες ἀπόδος πατρὸς ἐμοῦ λαβὼν πάρα.
<eur. orest. 644> — οὐ χρήματ' εἶπον: χρήματ', ἢν ψυχὴν ἐμὴν
<eur. orest. 645> σῴσῃς, ἅπερ μοι φίλτατ' ἐστὶ τῶν ἐμῶν. —
<eur. orest. 646> ἀδικῶ: λαβεῖν χρή μ' ἀντὶ τοῦδε τοῦ κακοῦ
<eur. orest. 647> ἄδικόν τι παρὰ σοῦ: καὶ γὰρ ̓Αγαμέμνων πατὴρ
<eur. orest. 648> ἀδίκως ἀθροίσας ̔Ελλάδ' ἦλθ' ὑπ' ̓́Ιλιον,
<eur. orest. 649> οὐκ ἐξαμαρτὼν αὐτός, ἀλλ' ἁμαρτίαν
<eur. orest. 650> τῆς σῆς γυναικὸς ἀδικίαν τ' ἰώμενος.
<eur. orest. 651> ἓν μὲν τόδ' ἡμῖν ἀνθ' ἑνὸς δοῦναί σε χρή.
<eur. orest. 652> ἀπέδοτο δ', ὡς χρὴ τοῖς φίλοισι τοὺς φίλους,
<eur. orest. 653> τὸ σῶμ' ἀληθῶς, σοὶ παρ' ἀσπίδ' ἐκπονῶν,
<eur. orest. 654> ὅπως σὺ τὴν σὴν ἀπολάβοις ξυνάορον.
<eur. orest. 655> ἀπότεισον οὖν μοι ταὐτὸ τοῦτ' ἐκεῖ λαβών,
<eur. orest. 656> μίαν πονήσας ἡμέραν, ἡμῶν ὕπερ
<eur. orest. 657> σωτήριος στάς, μὴ δέκ' ἐκπλήσας ἔτη.
<eur. orest. 658> ἃ δ' Αὐλὶς ἔλαβε σφάγι' ἐμῆς ὁμοσπόρου,
<eur. orest. 659> ἐῶ ς' ἔχειν ταῦθ': ̔Ερμιόνην μὴ κτεῖνε σύ.
<eur. orest. 660> δεῖ γὰρ ς' ἐμοῦ πράσσοντος ὡς πράσσω τὰ νῦν
<eur. orest. 661> πλέον φέρεσθαι, κἀμὲ συγγνώμην ἔχειν.
<eur. orest. 662> ψυχὴν δ' ἐμὴν δὸς τῷ ταλαιπώρῳ πατρὶ
<eur. orest. 663> κἀμῆς ἀδελφῆς, παρθένου μακρὸν χρόνον:
<eur. orest. 664> θανὼν γὰρ οἶκον ὀρφανὸν λείψω πατρός.
<eur. orest. 665> ἐρεῖς: ἀδύνατον. αὐτὸ τοῦτο: τοὺς φίλους
<eur. orest. 666> ἐν τοῖς κακοῖς χρὴ τοῖς φίλοισιν ὠφελεῖν:
<eur. orest. 667> ὅταν δ' ὁ δαίμων εὖ διδῷ, τί δεῖ φίλων;
<eur. orest. 668> ἀρκεῖ γὰρ αὐτὸς ὁ θεὸς ὠφελεῖν θέλων.
<eur. orest. 669> φιλεῖν δάμαρτα πᾶσιν ̔́Ελλησιν δοκεῖς:
<eur. orest. 670> κοὐχ ὑποτρέχων σε τοῦτο θωπείᾳ λέγω:
<eur. orest. 671> ταύτης ἱκνοῦμαί ς' — ὦ μέλεος ἐμῶν κακῶν,
<eur. orest. 672> ἐς οἷον ἥκω. τί δέ; ταλαιπωρεῖν με δεῖ:
<eur. orest. 673> ὑπὲρ γὰρ οἴκου παντὸς ἱκετεύω τάδε.
<eur. orest. 674> ὦ πατρὸς ὅμαιμε θεῖε, τὸν κατὰ χθονὸς
<eur. orest. 675> θανόντ' ἀκούειν τάδε δόκει, ποτωμένην
<eur. orest. 676> ψυχὴν ὑπὲρ σοῦ, καὶ λέγειν ἃ ἐγὼ λέγω,
<eur. orest. 677> ταὔτ' ἔς τε δάκρυα καὶ γόους καὶ συμφοράς.
<eur. orest. 678> εἴρηκα κἀπῄτηκα τὴν σωτηρίαν,
<eur. orest. 679> θηρῶν ὃ πάντες κοὐκ ἐγὼ ζητῶ μόνος.
<eur. orest. 680> κἀγώ ς' ἱκνοῦμαι καὶ γυνή περ οὖς' ὅμως
<eur. orest. 681> τοῖς δεομένοισιν ὠφελεῖν: οἷός τε δ' εἶ.
<eur. orest. 682> ̓Ορέστ', ἐγώ τοι σὸν καταιδοῦμαι κάρα
<eur. orest. 683> καὶ ξυμπονῆσαι σοῖς κακοῖσι βούλομαι:
<eur. orest. 684> καὶ χρὴ γὰρ οὕτω τῶν ὁμαιμόνων κακὰ
<eur. orest. 685> ξυνεκκομίζειν, δύναμιν ἢν διδῷ θεός,
<eur. orest. 686> θνῄσκοντα καὶ κτείνοντα τοὺς ἐναντίους:
<eur. orest. 687> τὸ δ' αὖ δύνασθαι πρὸς θεῶν χρῄζω τυχεῖν.
<eur. orest. 688> ἥκω γὰρ ἀνδρῶν συμμάχων κενὸν δόρυ
<eur. orest. 689> ἔχων, πόνοισι μυρίοις ἀλώμενος,
<eur. orest. 690> σμικρᾷ σὺν ἀλκῇ τῶν λελειμμένων φίλων.
<eur. orest. 691> μάχῃ μὲν οὖν ἂν οὐχ ὑπερβαλοίμεθα
<eur. orest. 692> Πελασγὸν ̓́Αργος: εἰ δὲ μαλθακοῖς λόγοις
<eur. orest. 693> δυναίμεθ', ἐνταῦθ' ἐλπίδος προσήκομεν.
<eur. orest. 694> σμικροῖσι μὲν γὰρ μεγάλα πῶς ἕλοι τις ἄν;
<eur. orest. 695> πόνοισιν; ἀμαθὲς καὶ τὸ βούλεσθαι τάδε.
<eur. orest. 696> ὅταν γὰρ ἡβᾷ δῆμος εἰς ὀργὴν πεσών,
<eur. orest. 697> ὅμοιον ὥστε πῦρ κατασβέσαι λάβρον:
<eur. orest. 698> εἰ δ' ἡσύχως τις αὑτὸν ἐντείνοντι μὲν
<eur. orest. 699> χαλῶν ὑπείκοι καιρὸν εὐλαβούμενος,
<eur. orest. 700> ἴσως ἂν ἐκπνεύσειεν: ἢν δ' ἀνῇ πνοάς,
<eur. orest. 701> τύχοις ἂν αὐτοῦ ῥᾳδίως ὅσον θέλεις.
<eur. orest. 702> ἔνεστι δ' οἶκτος, ἔνι δὲ καὶ θυμὸς μέγας,
<eur. orest. 703> καραδοκοῦντι κτῆμα τιμιώτατον.
<eur. orest. 704> ἐλθὼν δὲ Τυνδάρεών τέ σοι πειράσομαι
<eur. orest. 705> πόλιν τε πεῖσαι τῷ λίαν χρῆσθαι καλῶς.
<eur. orest. 706> καὶ ναῦς γὰρ ἐνταθεῖσα πρὸς βίαν ποδὶ
<eur. orest. 707> ἔβαψεν, ἔστη δ' αὖθις, ἢν χαλᾷ πόδα.
<eur. orest. 708> μισεῖ γὰρ ὁ θεὸς τὰς ἄγαν προθυμίας,
<eur. orest. 709> μισοῦσι δ' ἀστοί: δεῖ δέ μ' — οὐκ ἄλλως λέγω —
<eur. orest. 710> σῴζειν σε σοφίᾳ, μὴ βίᾳ τῶν κρεισσόνων.
<eur. orest. 711> ἀλκῇ δέ ς' οὐκ ἄν, ᾗ σὺ δοξάζεις ἴσως,
<eur. orest. 712> σῴσαιμ' ἄν: οὐ γὰρ ῥᾴδιον λόγχῃ μιᾷ
<eur. orest. 713> στῆσαι τροπαῖα τῶν κακῶν ἅ σοι πάρα.
<eur. orest. 714> οὐ γάρ ποτ' ̓́Αργους γαῖαν ἐς τὸ μαλθακὸν
<eur. orest. 715> προσηγόμεσθα: νῦν δ' ἀναγκαίως ἔχει.
<eur. orest. 716> δούλοισιν εἶναι τοῖς σοφοῖσι τῆς τύχης
<eur. orest. 717> ὦ πλὴν γυναικὸς οὕνεκα στρατηλατεῖν
<eur. orest. 718> τἄλλ' οὐδέν, ὦ κάκιστε τιμωρεῖν φίλοις,
<eur. orest. 720> φεύγεις ἀποστραφείς με, τὰ δ' ̓Αγαμέμνονος
<eur. orest. 721> φροῦδ'; ἄφιλος ἦσθ' ἄρ', ὦ πάτερ, πράσσων κακῶς.
<eur. orest. 722> οἴμοι, προδέδομαι, κοὐκέτ' εἰσὶν ἐλπίδες,
<eur. orest. 723> ὅποι τραπόμενος θάνατον ̓Αργείων φύγω:
<eur. orest. 724> οὗτος γὰρ ἦν μοι καταφυγὴ σωτηρίας.
<eur. orest. 725> ἀλλ' εἰσορῶ γὰρ τόνδε φίλτατον βροτῶν
<eur. orest. 726> Πυλάδην δρόμῳ στείχοντα Φωκέων ἄπο,
<eur. orest. 727> ἡδεῖαν ὄψιν: πιστὸς ἐν κακοῖς ἀνὴρ
<eur. orest. 728> κρείσσων γαλήνης ναυτίλοισιν εἰσορᾶν.
<eur. orest. 729> θᾶσσον ᾗ με χρῆν προβαίνων ἱκόμην δι' ἄστεως,
<eur. orest. 730> σύλλογον πόλεως ἀκούσας, τὸν δ' ἰδὼν αὐτὸς σαφῶς,
<eur. orest. 731> ἐπὶ σὲ σύγγονόν τε τὴν σήν, ὡς κτενοῦντας αὐτίκα.
<eur. orest. 732> τί τάδε; πῶς ἔχεις; τί πράσσεις, φίλταθ' ἡλίκων ἐμοὶ
<eur. orest. 733> καὶ φίλων καὶ συγγενείας; πάντα γὰρ τάδ' εἶ σύ μοι.
<eur. orest. 734> οἰχόμεσθ', ὡς ἐν βραχεῖ σοι τἀμὰ δηλώσω κακά.
<eur. orest. 735> συγκατασκάπτοις ἂν ἡμᾶς: κοινὰ γὰρ τὰ τῶν φίλων.
<eur. orest. 736> Μενέλεως κάκιστος ἐς ἐμὲ καὶ κασιγνήτην ἐμήν.
<eur. orest. 737> εἰκότως, κακῆς γυναικὸς ἄνδρα γίγνεσθαι κακόν.
<eur. orest. 738> ὥσπερ οὐκ ἐλθὼν ἔμοιγε ταὐτὸν ἀπέδωκεν μολών.
<eur. orest. 739> ἦ γάρ ἐστιν ὡς ἀληθῶς τήνδ' ἀφιγμένος χθόνα;
<eur. orest. 740> χρόνιος: ἀλλ' ὅμως τάχιστα κακὸς ἐφωράθη φίλοις.
<eur. orest. 741> καὶ δάμαρτα τὴν κακίστην ναυστολῶν ἐλήλυθεν;
<eur. orest. 742> οὐκ ἐκεῖνος, ἀλλ' ἐκείνη κεῖνον ἐνθάδ' ἤγαγεν.
<eur. orest. 743> ποῦ 'στιν ἣ πλείστους ̓Αχαιῶν ὤλεσεν γυνὴ μία;
<eur. orest. 744> ἐν δόμοις ἐμοῖσιν, εἰ δὴ τούσδ' ἐμοὺς καλεῖν χρεών.
<eur. orest. 745> σὺ δὲ τίνας λόγους ἔλεξας σοῦ κασιγνήτῳ πατρός;
<eur. orest. 746> μή μ' ἰδεῖν θανόνθ' ὑπ' ἀστῶν καὶ κασιγνήτην ἐμήν.
<eur. orest. 747> πρὸς θεῶν, τί πρὸς τάδ' εἶπε; τόδε γὰρ εἰδέναι θέλω.
<eur. orest. 748> εὐλαβεῖθ', ὃ τοῖς φίλοισι δρῶσιν οἱ κακοὶ φίλοι.
<eur. orest. 749> σκῆψιν ἐς ποίαν προβαίνων; τοῦτο πάντ' ἔχω μαθών.
<eur. orest. 750> οὗτος ἦλθ', ὁ τὰς ἀρίστας θυγατέρας σπείρας πατήρ.
<eur. orest. 751> Τυνδάρεων λέγεις: ἴσως σοι θυγατέρος θυμούμενος;
<eur. orest. 752> αἰσθάνῃ. τὸ τοῦδε κῆδος μᾶλλον εἵλετ' ἢ πατρός.
<eur. orest. 753> κοὐκ ἐτόλμησεν πόνων σῶν ἀντιλάζυσθαι παρών;
<eur. orest. 754> οὐ γὰρ αἰχμητὴς πέφυκεν, ἐν γυναιξὶ δ' ἄλκιμος.
<eur. orest. 755> ἐν κακοῖς ἄρ' εἶ μεγίστοις: καί ς' ἀναγκαῖον θανεῖν;
<eur. orest. 756> ψῆφον ἀμφ' ἡμῶν πολίτας ἐπὶ φόνῳ θέσθαι χρεών.
<eur. orest. 757> ἣ κρινεῖ τί χρῆμα; λέξον: διὰ φόβου γὰρ ἔρχομαι.
<eur. orest. 758> ἢ θανεῖν ἢ ζῆν: ὁ μῦθος οὐ μακρὸς μακρῶν πέρι.
<eur. orest. 759> φεῦγέ νυν λιπὼν μέλαθρα σὺν κασιγνήτῃ σέθεν.
<eur. orest. 760> οὐχ ὁρᾷς; φυλασσόμεσθα φρουρίοισι πανταχῇ.
<eur. orest. 761> εἶδον ἄστεως ἀγυιὰς τεύχεσιν πεφραγμένας.
<eur. orest. 762> ὡσπερεὶ πόλις πρὸς ἐχθρῶν σῶμα πυργηρούμεθα.
<eur. orest. 763> κἀμὲ νῦν ἐροῦ τί πάσχω: καὶ γὰρ αὐτὸς οἴχομαι.
<eur. orest. 764> πρὸς τίνος; τοῦτ' ἂν προσείη τοῖς ἐμοῖς κακοῖς κακόν.
<eur. orest. 765> Στρόφιος ἤλασέν μ' ἀπ' οἴκων φυγάδα θυμωθεὶς πατήρ.
<eur. orest. 766> ἴδιον ἢ κοινὸν πολίταις ἐπιφέρων ἔγκλημά τι;
<eur. orest. 767> ὅτι συνηράμην φόνον σοι μητρός, ἀνόσιον λέγων.
<eur. orest. 768> ὦ τάλας, ἔοικε καὶ σὲ τἀμὰ λυπήσειν κακά.
<eur. orest. 769> οὐχὶ Μενέλεω τρόποισι χρώμεθ': οἰστέον τάδε.
<eur. orest. 770> οὐ φοβῇ μή ς' ̓́Αργος ὥσπερ κἄμ' ἀποκτεῖναι θέλῃ;
<eur. orest. 771> οὐ προσήκομεν κολάζειν τοῖσδε, Φωκέων δὲ γῇ.
<eur. orest. 772> δεινὸν οἱ πολλοί, κακούργους ὅταν ἔχωσι προστάτας.
<eur. orest. 773> ἀλλ' ὅταν χρηστοὺς λάβωσι, χρηστὰ βουλεύους' ἀεί.
<eur. orest. 774> εἶἑν. ἐς κοινὸν λέγειν χρή.    τίνος ἀναγκαίου πέρι;
<eur. orest. 775> εἰ λέγοιμ' ἀστοῖσιν ἐλθὼν —    ὡς ἔδρασας ἔνδικα;
<eur. orest. 776> πατρὶ τιμωρῶν ἐμαυτοῦ;    μὴ λάβωσί ς' ἄσμενοι.
<eur. orest. 777> ἀλλ' ὑποπτήξας σιωπῇ κατθάνω;    δειλὸν τόδε.
<eur. orest. 778> πῶς ἂν οὖν δρῴην;    ἔχεις τιν', ἢν μένῃς, σωτηρίαν;
<eur. orest. 779> οὐκ ἔχω.    μολόντι δ' ἐλπίς ἐστι σωθῆναι κακῶν;
<eur. orest. 780> εἰ τύχοι, γένοιτ' ἄν.    οὐκοῦν τοῦτο κρεῖσσον ἢ μένειν.
<eur. orest. 781> ἀλλὰ δῆτ' ἔλθω.    θανὼν γοῦν ὧδε κάλλιον θανῇ.
<eur. orest. 783> εὖ λέγεις: φεύγω τὸ δειλὸν τῇδε.    μᾶλλον ἢ μένων.
<eur. orest. 782> καὶ τὸ πρᾶγμά γ' ἔνδικόν μοι.    τῷ Δοκεῖν εὔχου μόνον.
<eur. orest. 784> καί τις ἄν γέ μ' οἰκτίσειε    μέγα γὰρ ἡ εὐγένειά σου.
<eur. orest. 785> θάνατον ἀσχάλλων πατρῷον.    πάντα ταῦτ' ἐν ὄμμασιν.
<eur. orest. 786> ἰτέον, ὡς ἄνανδρον ἀκλεῶς κατθανεῖν.    αἰνῶ τάδε.
<eur. orest. 787> ἦ λέγωμεν οὖν ἀδελφῇ ταῦτ' ἐμῇ;    μὴ πρὸς θεῶν.
<eur. orest. 788> δάκρυα γοῦν γένοιτ' ἄν.    οὐκοῦν οὗτος οἰωνὸς μέγας.
<eur. orest. 789> δηλαδὴ σιγᾶν ἄμεινον.    τῷ χρόνῳ δὲ κερδανεῖς.
<eur. orest. 790> κεῖνό μοι μόνον πρόσαντες.    τί τόδε καινὸν αὖ λέγεις;
<eur. orest. 791> μὴ θεαί μ' οἴστρῳ κατάσχωσι.    ἀλλὰ κηδεύσω ς' ἐγώ.
<eur. orest. 792> δυσχερὲς ψαύειν νοσοῦντος ἀνδρός.    οὐκ ἔμοιγε σοῦ.
<eur. orest. 793> εὐλαβοῦ λύσσης μετασχεῖν τῆς ἐμῆς.    τόδ' οὖν ἴτω.
<eur. orest. 794> οὐκ ἄρ' ὀκνήσεις;    ὄκνος γὰρ τοῖς φίλοις κακὸν μέγα.
<eur. orest. 795> ἕρπε νυν οἴαξ ποδός μοι.    φίλα γ' ἔχων κηδεύματα.
<eur. orest. 796> καί με πρὸς τύμβον πόρευσον πατρός.    ὡς τί δὴ τόδε;
<eur. orest. 797> ὥς νιν ἱκετεύσω με σῶσαι.    τό γε δίκαιον ὧδ' ἔχει.
<eur. orest. 798> μητέρος δὲ μηδ' ἴδοιμι μνῆμα.    πολεμία γὰρ ἦν.
<eur. orest. 799> ἀλλ' ἔπειγ', ὡς μή σε πρόσθε ψῆφος ̓Αργείων ἕλῃ,
<eur. orest. 800> περιβαλὼν πλευροῖς ἐμοῖσι πλευρὰ νωχελῆ νόσῳ:
<eur. orest. 801> ὡς ἐγὼ δι' ἄστεώς σε, σμικρὰ φροντίζων ὄχλου,
<eur. orest. 802> οὐδὲν αἰσχυνθεὶς ὀχήσω. ποῦ γὰρ ὢν δείξω φίλος,
<eur. orest. 803> εἴ σε μὴ 'ν δειναῖσιν ὄντα συμφοραῖς ἐπαρκέσω;
<eur. orest. 804> τοῦτ' ἐκεῖνο, 20κτᾶσθ' ἑταίρους, μὴ τὸ συγγενὲς μόνον20:
<eur. orest. 805> ὡς ἀνὴρ ὅστις τρόποισι συντακῇ, θυραῖος ὢν
<eur. orest. 806> μυρίων κρείσσων ὁμαίμων ἀνδρὶ κεκτῆσθαι φίλος.
<eur. orest. 807> ὁ μέγας ὄλβος ἅ τ' ἀρετὰ
<eur. orest. 808> μέγα φρονοῦς' ἀν' ̔Ελλάδα καὶ
<eur. orest. 809> παρὰ Σιμουντίοις ὀχετοῖς
<eur. orest. 810> πάλιν ἀνῆλθ' ἐξ εὐτυχίας ̓Ατρείδαις
<eur. orest. 811> πάλαι παλαιᾶς ἀπὸ συμφορᾶς δόμων,
<eur. orest. 812> ὁπότε χρυσείας ἔρις ἀρνὸς
<eur. orest. 813> ἤλυθε Τανταλίδαις,
<eur. orest. 814> οἰκτρότατα θοινάματα καὶ
<eur. orest. 815> σφάγια γενναίων τεκέων:
<eur. orest. 816> ὅθεν φόνῳ φόνος ἐξαμεί-
<eur. orest. 817> βων δι' αἵματος οὐ προλεί-
<eur. orest. 818> πει δισσοῖσιν ̓Ατρείδαις.
<eur. orest. 819> τὸ καλὸν οὐ καλόν, τοκέων
<eur. orest. 820> πυριγενεῖ τεμεῖν παλάμᾳ
<eur. orest. 821> χρόα μελάνδετον δὲ φόνῳ
<eur. orest. 822> ξίφος ἐς αὐγὰς ἀελίοιο δεῖξαι:
<eur. orest. 823> τὸ δ' εὖ κακουργεῖν ἀσέβεια ποικίλα
<eur. orest. 824> κακοφρόνων τ' ἀνδρῶν παράνοια.
<eur. orest. 825> θανάτου γὰρ ἀμφὶ φόβῳ
<eur. orest. 826> Τυνδαρὶς ἰάχησε τάλαι-
<eur. orest. 827> να: Τέκνον, οὐ τολμᾷς ὅσια
<eur. orest. 828> κτείνων σὰν ματέρα: μὴ πατρῴ-
<eur. orest. 829> αν τιμῶν χάριν ἐξανά-
<eur. orest. 830> ψῃ δύσκλειαν ἐς αἰεί.
<eur. orest. 831> τίς νόσος ἢ τίνα δάκρυα καὶ
<eur. orest. 832> τίς ἔλεος μείζων κατὰ γᾶν
<eur. orest. 833> ἢ ματροκτόνον αἷμα χειρὶ θέσθαι;
<eur. orest. 834> οἷον ἔργον τελέσας
<eur. orest. 835> βεβάκχευται μανίαις,
<eur. orest. 836> Εὐμενίσι θήραμα, φόνον
<eur. orest. 837> δρομάσι δινεύων βλεφάροις,
<eur. orest. 838> ̓Αγαμεμνόνιος παῖς.
<eur. orest. 839> ὦ μέλεος, ματρὸς ὅτε
<eur. orest. 840> χρυσεοπηνήτων φαρέων
<eur. orest. 841> μαστὸν ὑπερτέλλοντ' ἐσιδὼν
<eur. orest. 842> σφάγιον ἔθετο ματέρα, πατρῴ-
<eur. orest. 843> ων παθέων ἀμοιβάν.
<eur. orest. 844> γυναῖκες, ἦ που τῶνδ' ἀφώρμηται δόμων
<eur. orest. 845> τλήμων ̓Ορέστης θεομανεῖ λύσσῃ δαμείς;
<eur. orest. 846> ἥκιστα: πρὸς δ' ̓Αργεῖον οἴχεται λεών,
<eur. orest. 847> ψυχῆς ἀγῶνα τὸν προκείμενον πέρι
<eur. orest. 848> δώσων, ἐν ᾧ ζῆν ἢ θανεῖν ὑμᾶς χρεών.
<eur. orest. 849> οἴμοι: τί χρῆμ' ἔδρασε; τίς δ' ἔπεισέ νιν;
<eur. orest. 850> Πυλάδης: ἔοικε δ' οὐ μακρὰν ὅδ' ἄγγελος
<eur. orest. 851> λέξειν τὰ κεῖθεν σοῦ κασιγνήτου πέρι.
<eur. orest. 852> ὦ τλῆμον, ὦ δύστηνε τοῦ στρατηλάτου
<eur. orest. 853> ̓Αγαμέμνονος παῖ, πότνι' ̓Ηλέκτρα, λόγους
<eur. orest. 854> ἄκουσον οὕς σοι δυστυχεῖς ἥκω φέρων.
<eur. orest. 855> αἰαῖ, διοιχόμεσθα: δῆλος εἶ λόγῳ.
<eur. orest. 856> κακῶν γὰρ ἥκεις, ὡς ἔοικεν, ἄγγελος.
<eur. orest. 857> ψήφῳ Πελασγῶν σὸν κασίγνητον θανεῖν
<eur. orest. 858> καὶ σέ, ὦ τάλαιν', ἔδοξε τῇδ' ἐν ἡμέρᾳ.
<eur. orest. 859> οἴμοι: προσῆλθεν ἐλπίς, ἣν φοβουμένη
<eur. orest. 860> πάλαι τὸ μέλλον ἐξετηκόμην γόοις.
<eur. orest. 861> ἀτὰρ τίς ἁγών, τίνες ἐν ̓Αργείοις λόγοι
<eur. orest. 862> καθεῖλον ἡμᾶς κἀπεκύρωσαν θανεῖν;
<eur. orest. 863> λέγ', ὦ γεραιέ: πότερα λευσίμῳ χερὶ
<eur. orest. 864> ἢ διὰ σιδήρου πνεῦμ' ἀπορρῆξαί με δεῖ,
<eur. orest. 865> κοινὰς ἀδελφῷ συμφορὰς κεκτημένην;
<eur. orest. 866> ἐτύγχανον μὲν ἀγρόθεν πυλῶν ἔσω
<eur. orest. 867> βαίνων, πυθέσθαι δεόμενος τά τ' ἀμφὶ σοῦ
<eur. orest. 868> τά τ' ἀμφ' ̓Ορέστου: σῷ γὰρ εὔνοιαν πατρὶ
<eur. orest. 869> ἀεί ποτ' εἶχον, καί μ' ἔφερβε σὸς δόμος
<eur. orest. 870> πένητα μέν, χρῆσθαι δὲ γενναῖον φίλοις.
<eur. orest. 871> ὁρῶ δ' ὄχλον στείχοντα καὶ θάσσοντ' ἄκραν,
<eur. orest. 872> οὗ φασι πρῶτον Δαναὸν Αἰγύπτῳ δίκας
<eur. orest. 873> διδόντ' ἀθροῖσαι λαὸν ἐς κοινὰς ἕδρας.
<eur. orest. 874> ἀστῶν δὲ δή τιν' ἠρόμην ἄθροισμ' ἰδών:
<eur. orest. 875> Τί καινὸν ̓́Αργει; μῶν τι πολεμίων πάρα
<eur. orest. 876> ἄγγελμ' ἀνεπτέρωκε Δαναϊδῶν πόλιν;
<eur. orest. 877> ὃ δ' εἶπ': ̓Ορέστην κεῖνον οὐχ ὁρᾷς πέλας
<eur. orest. 878> στείχοντ', ἀγῶνα θανάσιμον δραμούμενον;
<eur. orest. 879> ὁρῶ δ' ἄελπτον φάσμ', ὃ μήποτ' ὤφελον,
<eur. orest. 880> Πυλάδην τε καὶ σὸν σύγγονον στείχονθ' ὁμοῦ,
<eur. orest. 881> τὸν μὲν κατηφῆ καὶ παρειμένον νόσῳ,
<eur. orest. 882> τὸν δ' ὥστ' ἀδελφὸν ἴσα φίλῳ λυπούμενον,
<eur. orest. 883> νόσημα κηδεύοντα παιδαγωγίᾳ.
<eur. orest. 884> ἐπεὶ δὲ πλήρης ἐγένετ' ̓Αργείων ὄχλος,
<eur. orest. 885> κῆρυξ ἀναστὰς εἶπε: Τίς χρῄζει λέγειν,
<eur. orest. 886> πότερον ̓Ορέστην κατθανεῖν ἢ μὴ χρεών,
<eur. orest. 887> μητροκτονοῦντα; κἀπὶ τῷδ' ἀνίσταται
<eur. orest. 888> Ταλθύβιος, ὃς σῷ πατρὶ συνεπόρθει Φρύγας.
<eur. orest. 889> ἔλεξε δ', ὑπὸ τοῖς δυναμένοισιν ὢν ἀεί,
<eur. orest. 890> διχόμυθα, πατέρα μὲν σὸν ἐκπαγλούμενος,
<eur. orest. 891> σὸν δ' οὐκ ἐπαινῶν σύγγονον, καλοὺς κακοὺς
<eur. orest. 892> λόγους ἑλίσσων, ὅτι καθισταίη νόμους
<eur. orest. 893> ἐς τοὺς τεκόντας οὐ καλούς: τὸ δ' ὄμμ' ἀεὶ
<eur. orest. 894> φαιδρωπὸν ἐδίδου τοῖσιν Αἰγίσθου φίλοις.
<eur. orest. 895> τὸ γὰρ γένος τοιοῦτον: ἐπὶ τὸν εὐτυχῆ
<eur. orest. 896> πηδῶς' ἀεὶ κήρυκες: ὅδε δ' αὐτοῖς φίλος,
<eur. orest. 897> ὃς ἂν δύνηται πόλεος ἔν τ' ἀρχαῖσιν ᾖ.
<eur. orest. 898> ἐπὶ τῷδε δ' ἠγόρευε Διομήδης ἄναξ.
<eur. orest. 899> οὗτος κτανεῖν μὲν οὔτε σὲ οὔτε σύγγονον
<eur. orest. 900> εἴα, φυγῇ δὲ ζημιοῦντας εὐσεβεῖν.
<eur. orest. 901> ἐπερρόθησαν δ' οἳ μὲν ὡς καλῶς λέγοι,
<eur. orest. 902> οἳ δ' οὐκ ἐπῄνουν. κἀπὶ τῷδ' ἀνίσταται
<eur. orest. 903> ἀνήρ τις ἀθυρόγλωσσος, ἰσχύων θράσει,
<eur. orest. 904> ̓Αργεῖος οὐκ ̓Αργεῖος, ἠναγκασμένος,
<eur. orest. 905> θορύβῳ τε πίσυνος κἀμαθεῖ παρρησίᾳ,
<eur. orest. 906> πιθανὸς ἔτ' αὐτοὺς περιβαλεῖν κακῷ τινι:
<eur. orest. 907> ὅταν γὰρ ἡδύς τις λόγοις φρονῶν κακῶς
<eur. orest. 908> πείθῃ τὸ πλῆθος, τῇ πόλει κακὸν μέγα:
<eur. orest. 909> ὅσοι δὲ σὺν νῷ χρηστὰ βουλεύους' ἀεί,
<eur. orest. 910> κἂν μὴ παραυτίκ', αὖθίς εἰσι χρήσιμοι
<eur. orest. 911> πόλει. θεᾶσθαι δ' ὧδε χρὴ τὸν προστάτην
<eur. orest. 912> ἰδόνθ': ὅμοιον γὰρ τὸ χρῆμα γίγνεται
<eur. orest. 913> τῷ τοὺς λόγους λέγοντι καὶ τιμωμένῳ.
<eur. orest. 914> ὃς εἶπ' ̓Ορέστην καὶ σὲ ἀποκτεῖναι πέτροις
<eur. orest. 915> βάλλοντας: ὑπὸ δ' ἔτεινε Τυνδάρεως λόγους
<eur. orest. 916> τῷ σφὼ κατακτείνοντι τοιούτους λέγειν.
<eur. orest. 917> ἄλλος δ' ἀναστὰς ἔλεγε τῷδ' ἐναντία,
<eur. orest. 918> μορφῇ μὲν οὐκ εὐωπός, ἀνδρεῖος δ' ἀνήρ,
<eur. orest. 919> ὀλιγάκις ἄστυ κἀγορᾶς χραίνων κύκλον,
<eur. orest. 920> αὐτουργός — οἵπερ καὶ μόνοι σῴζουσι γῆν —
<eur. orest. 921> ξυνετὸς δέ, χωρεῖν ὁμόσε τοῖς λόγοις θέλων,
<eur. orest. 922> ἀκέραιος, ἀνεπίπληκτον ἠσκηκὼς βίον:
<eur. orest. 923> ὃς εἶπ' ̓Ορέστην παῖδα τὸν ̓Αγαμέμνονος
<eur. orest. 924> στεφανοῦν, ὃς ἠθέλησε τιμωρεῖν πατρί,
<eur. orest. 925> κακὴν γυναῖκα κἄθεον κατακτανών,
<eur. orest. 926> ἣ κεῖν' ἀφῄρει, μήθ' ὁπλίζεσθαι χέρα
<eur. orest. 927> μήτε στρατεύειν ἐκλιπόντα δώματα,
<eur. orest. 928> εἰ τἄνδον οἰκουρήμαθ' οἱ λελειμμένοι
<eur. orest. 929> φθείρουσιν, ἀνδρῶν εὔνιδας λωβώμενοι.
<eur. orest. 930> καὶ τοῖς γε χρηστοῖς εὖ λέγειν ἐφαίνετο.
<eur. orest. 931> κοὐδεὶς ἔτ' εἶπε. σὸς δ' ἐπῆλθε σύγγονος,
<eur. orest. 932> ἔλεξε δ': ὦ γῆν ̓Ινάχου κεκτημένοι,
<eur. orest. 933> πάλαι Πελασγοί, Δαναί̈δαι δεύτερον,
<eur. orest. 934> ὑμῖν ἀμύνων οὐδὲν ἧσσον ἢ πατρὶ
<eur. orest. 935> ἔκτεινα μητέρ'. εἰ γὰρ ἀρσένων φόνος
<eur. orest. 936> ἔσται γυναιξὶν ὅσιος, οὐ φθάνοιτ' ἔτ' ἂν
<eur. orest. 937> θνῄσκοντες, ἢ γυναιξὶ δουλεύειν χρεών:
<eur. orest. 938> τοὐναντίον δὲ δράσετ' ἢ δρᾶσαι χρεών.
<eur. orest. 939> νῦν μὲν γὰρ ἡ προδοῦσα λέκτρ' ἐμοῦ πατρὸς
<eur. orest. 940> τέθνηκεν: εἰ δὲ δὴ κατακτενεῖτ' ἐμέ,
<eur. orest. 941> ὁ νόμος ἀνεῖται, κοὐ φθάνοι θνῄσκων τις ἄν:
<eur. orest. 942> ὡς τῆς γε τόλμης οὐ σπάνις γενήσεται.
<eur. orest. 943> ἀλλ' οὐκ ἔπειθ' ὅμιλον, εὖ δοκῶν λέγειν.
<eur. orest. 944> νικᾷ δ' ἐκεῖνος ὁ κακὸς ἐν πλήθει λέγων,
<eur. orest. 945> ὃς ἠγόρευσε σύγγονον σέ τε κτανεῖν.
<eur. orest. 946> μόλις δ' ἔπεισε μὴ πετρουμένους θανεῖν
<eur. orest. 947> τλήμων ̓Ορέστης: αὐτόχειρι δὲ σφαγῇ
<eur. orest. 948> ὑπέσχετ' ἐν τῇδ' ἡμέρᾳ λείψειν βίον
<eur. orest. 949> σὺν σοί. πορεύει δ' αὐτὸν ἐκκλήτων ἄπο
<eur. orest. 950> Πυλάδης δακρύων: σὺν δ' ὁμαρτοῦσιν φίλοι
<eur. orest. 951> κλαίοντες, οἰκτίροντες: ἔρχεται δέ σοι
<eur. orest. 952> πικρὸν θέαμα καὶ πρόσοψις ἀθλία.
<eur. orest. 953> ἀλλ' εὐτρέπιζε φάσγαν' ἢ βρόχον δέρῃ:
<eur. orest. 954> ὡς δεῖ λιπεῖν σε φέγγος: ἡ εὐγένεια δὲ
<eur. orest. 955> οὐδέν ς' ἐπωφέλησεν, οὐδ' ὁ Πύθιος
<eur. orest. 956> τρίποδα καθίζων Φοῖβος, ἀλλ' ἀπώλεσεν.
<eur. orest. 957> ὦ δυστάλαινα παρθέν', ὡς ξυνηρεφὲς
<eur. orest. 958> πρόσωπον εἰς γῆν σὸν βαλοῦς' ἄφθογγος εἶ,
<eur. orest. 959> ὡς εἰς στεναγμοὺς καὶ γόους δραμουμένη.]
<eur. orest. 960> κατάρχομαι στεναγμόν, ὦ Πελασγία,
<eur. orest. 961> τιθεῖσα λευκὸν ὄνυχα διὰ παρηίδων,
<eur. orest. 962> αἱματηρὸν ἄταν,
<eur. orest. 963> κτύπον τε κρατός, ὃν ἔλαχ' ἁ κατὰ χθονὸς
<eur. orest. 964> νερτέρων Περσέφασσα καλλίπαις θεά.
<eur. orest. 965> ἰαχείτω δὲ γᾶ Κυκλωπία,
<eur. orest. 966> σίδαρον ἐπὶ κάρα τιθεῖσα κούριμον,
<eur. orest. 967> πήματ' οἴκων.
<eur. orest. 968> ἔλεος ἔλεος ὅδ' ἔρχεται
<eur. orest. 969> τῶν θανουμένων ὕπερ,
<eur. orest. 970> στρατηλατᾶν ̔Ελλάδος ποτ' ὄντων.
<eur. orest. 971> βέβακε γὰρ βέβακεν, οἴχεται τέκνων
<eur. orest. 972> πρόπασα γέννα Πέλοπος ὅ τ' ἐπὶ μακαρίοις
<eur. orest. 973> ζῆλος ὤν ποτ' οἴκοις:
<eur. orest. 974> φθόνος νιν εἷλε θεόθεν, ἅ τε δυσμενὴς
<eur. orest. 975> φοινία ψῆφος ἐν πολίταις.
<eur. orest. 976> ἰὼ ἰώ, πανδάκρυτ' ἐφαμέρων
<eur. orest. 977> ἔθνη πολύπονα, λεύσσεθ', ὡς παρ' ἐλπίδας
<eur. orest. 978> μοῖρα βαίνει.
<eur. orest. 979> ἕτερα δ' ἕτερος ἀμείβεται
<eur. orest. 980> πήματ' ἐν χρόνῳ μακρῷ:
<eur. orest. 981> βροτῶν δ' ὁ πᾶς ἀστάθμητος αἰών.
<eur. orest. 982> μόλοιμι τὰν οὐρανοῦ
<eur. orest. 983> μέσον χθονός τε τεταμέναν
<eur. orest. 984> αἰωρήμασι πέτραν,
<eur. orest. 985> ἁλύσεσιν χρυσέαισι φερομέναν δίναισι,
<eur. orest. 986> βῶλον ἐξ ̓Ολύμπου,
<eur. orest. 987> ἵν' ἐν θρήνοισιν ἀναβοάσω
<eur. orest. 985> γέροντι πατρὶ Ταντάλῳ
<eur. orest. 986> ὃς ἔτεκεν ἔτεκε γενέτορας ἐμέθεν δόμων,
<eur. orest. 987> οἳ κατεῖδον ἄτας,
<eur. orest. 988> ποτανὸν μὲν δίωγμα πώλων
<eur. orest. 989> τεθριπποβάμονι στόλῳ Πέλοψ ὅτε
<eur. orest. 990> πελάγεσι διεδίφρευσε, Μυρτίλου φόνον
<eur. orest. 991> δικὼν ἐς οἶδμα πόντου,
<eur. orest. 992> λευκοκύμοσιν
<eur. orest. 993> πρὸς Γεραιστίαις
<eur. orest. 994> ποντίων σάλων
<eur. orest. 995> ᾐόσιν ἁρματεύσας.
<eur. orest. 995> ὅθεν δόμοισι τοῖς ἐμοῖς
<eur. orest. 996> ἦλθ' ἀρὰ πολύστονος,
<eur. orest. 997> λόχευμα ποιμνίοισι Μαιάδος τόκου,
<eur. orest. 998> τὸ χρυσόμαλλον ἀρνὸς ὁπότ'
<eur. orest. 999> ἐγένετο τέρας ὀλοὸν ὀλοὸν
<eur. orest. 1000> ̓Ατρέος ἱπποβώτα:
<eur. orest. 1001> ὅθεν ̓́Ερις τό τε πτερωτὸν
<eur. orest. 1002> ἁλίου μετέβαλεν ἅρμα,
<eur. orest. 1003> τὰν πρὸς ἑσπέραν κέλευθον
<eur. orest. 1004> οὐρανοῦ προσαρμόσα-
<eur. orest. 1005> σα μονόπωλον ἐς ̓Αῶ,
<eur. orest. 1005> ἑπταπόρου τε δράμημα Πελειάδος
<eur. orest. 1006> εἰς ὁδὸν ἄλλαν Ζεὺς μεταβάλλει,
<eur. orest. 1007> τῶνδέ τ' ἀμείβει θανάτους θανά-
<eur. orest. 1008> των τά τ' ἐπώνυμα δεῖπνα Θυέστου
<eur. orest. 1009> λέκτρα τε Κρήσσας ̓Αερόπας δολί-
<eur. orest. 1010> ας δολίοισι γάμοις: τὰ πανύστατα δ'
<eur. orest. 1011> εἰς ἐμὲ καὶ γενέταν ἐμὸν ἤλυθε
<eur. orest. 1012> δόμων πολυπόνοις ἀνάγκαις.
<eur. orest. 1013> καὶ μὴν ὅδε σὸς σύγγονος ἕρπει
<eur. orest. 1014> ψήφῳ θανάτου κατακυρωθείς,
<eur. orest. 1015> ὅ τε πιστότατος πάντων Πυλάδης,
<eur. orest. 1015> ἰσάδελφος ἀνήρ, ἰθύνων
<eur. orest. 1016> νοσερὸν κῶλον ̓Ορέστου,
<eur. orest. 1017> ποδὶ κηδοσύνῳ παράσειρος.
<eur. orest. 1018> οἲ ἐγώ: πρὸ τύμβου γάρ ς' ὁρῶς' ἀναστένω,
<eur. orest. 1019> ἀδελφέ, καὶ πάροιθε νερτέρου πυρᾶς.
<eur. orest. 1020> οἲ ἐγὼ μάλ' αὖθις: ὥς ς' ἰδοῦς' ἐν ὄμμασιν
<eur. orest. 1021> πανυστάτην πρόσοψιν ἐξέστην φρενῶν.
<eur. orest. 1022> οὐ σῖγ' ἀφεῖσα τοὺς γυναικείους γόους
<eur. orest. 1023> στέρξεις τὰ κρανθέντ'; οἰκτρὰ μὲν τάδ', ἀλλ' ὅμως
<eur. orest. 1024> φέρειν ς' ἀνάγκη τὰς παρεστώσας τύχας.
<eur. orest. 1025> καὶ πῶς σιωπῶ; φέγγος εἰσορᾶν θεοῦ
<eur. orest. 1026> τόδ' οὐκέθ' ἡμῖν τοῖς ταλαιπώροις μέτα.
<eur. orest. 1027> σὺ μή μ' ἀπόκτειν': ἅλις ὑπ' ̓Αργείας χερὸς
<eur. orest. 1028> τέθνηχ' ὁ τλήμων: τὰ δὲ παρόντ' ἔα κακά.
<eur. orest. 1029> ὦ μέλεος ἥβης σῆς, ̓Ορέστα, καὶ πότμου
<eur. orest. 1030> θανάτου τ' ἀώρου. ζῆν ἐχρῆν ς', ὅτ' οὐκέτ' εἶ.
<eur. orest. 1031> μὴ πρὸς θεῶν μοι περιβάλῃς ἀνανδρίαν,
<eur. orest. 1032> ἐς δάκρυα πορθμεύους' ὑπομνήσει κακῶν.
<eur. orest. 1033> θανούμεθ': οὐχ οἷόν τε μὴ στένειν κακά.
<eur. orest. 1034> πᾶσιν γὰρ οἰκτρὸν ἡ φίλη ψυχὴ βροτοῖς.
<eur. orest. 1035> τόδ' ἦμαρ ἡμῖν κύριον: δεῖ δ' ἢ βρόχους
<eur. orest. 1036> ἅπτειν κρεμαστοὺς ἢ ξίφος θήγειν χερί.
<eur. orest. 1037> σύ νύν μ', ἀδελφέ, μή τις ̓Αργείων κτάνῃ
<eur. orest. 1038> ὕβρισμα θέμενος τὸν ̓Αγαμέμνονος γόνον.
<eur. orest. 1039> ἅλις τὸ μητρὸς αἷμ' ἔχω: σὲ δ' οὐ κτενῶ,
<eur. orest. 1040> ἀλλ' αὐτόχειρι θνῇσχ' ὅτῳ βούλῃ τρόπῳ.
<eur. orest. 1041> ἔσται τάδ': οὐδὲν σοῦ ξίφους λελείψομαι.
<eur. orest. 1042> ἀλλ' ἀμφιθεῖναι σῇ δέρῃ θέλω χέρας.
<eur. orest. 1043> τέρπου κενὴν ὄνησιν, εἰ τερπνὸν τόδε
<eur. orest. 1044> θανάτου πέλας βεβῶσι, περιβαλεῖν χέρας.
<eur. orest. 1045> ὦ φίλτατ', ὦ ποθεινὸν ἥδιστόν τ' ἔχων
<eur. orest. 1046> τῆς σῆς ἀδελφῆς ὄνομα καὶ ψυχὴν μίαν.
<eur. orest. 1047> ἔκ τοί με τήξεις: καί ς' ἀμείψασθαι θέλω
<eur. orest. 1048> φιλότητι χειρῶν. τί γὰρ ἔτ' αἰδοῦμαι τάλας;
<eur. orest. 1049> ὦ στέρν' ἀδελφῆς, ὦ φίλον πρόσπτυγμ' ἐμόν,
<eur. orest. 1050> τάδ' ἀντὶ παίδων καὶ γαμηλίου λέχους —
<eur. orest. 1051> προσφθέγματ' ἀμφοῖν τοῖς ταλαιπώροις πάρα.
<eur. orest. 1052> φεῦ:
<eur. orest. 1053> πῶς ἂν ξίφος νὼ ταὐτόν, εἰ θέμις, κτάνοι
<eur. orest. 1054> καὶ μνῆμα δέξαιθ' ἕν, κέδρου τεχνάσματα;
<eur. orest. 1055> ἥδιστ' ἂν εἴη ταῦθ': ὁρᾷς δὲ δὴ φίλων
<eur. orest. 1055> ὡς ἐσπανίσμεθ', ὥστε κοινωνεῖν τάφου.
<eur. orest. 1056> οὐδ' εἶφ' ὑπὲρ σοῦ, μὴ θανεῖν σπουδὴν ἔχων,
<eur. orest. 1057> Μενέλαος ὁ κακός, ὁ προδότης τοὐμοῦ πατρός;
<eur. orest. 1058> οὐδ' ὄμμ' ἔδειξεν, ἀλλ' ἐπὶ σκήπτροις ἔχων
<eur. orest. 1059> τὴν ἐλπίδ', εὐλαβεῖτο μὴ σῴζειν φίλους.
<eur. orest. 1060> ἀλλ' εἶ' ὅπως γενναῖα καὶ ̓Αγαμέμνονος
<eur. orest. 1061> δράσαντε κατθανούμεθ' ἀξιώτατα.
<eur. orest. 1062> κἀγὼ μὲν εὐγένειαν ἀποδείξω πόλει,
<eur. orest. 1063> παίσας πρὸς ἧπαρ φασγάνῳ: σὲ δ' αὖ χρεὼν
<eur. orest. 1064> ὅμοια πράσσειν τοῖς ἐμοῖς τολμήμασιν.
<eur. orest. 1065> Πυλάδη, σὺ δ' ἡμῖν τοῦ φόνου γενοῦ βραβεύς,
<eur. orest. 1066> καὶ κατθανόντοιν εὖ περίστειλον δέμας
<eur. orest. 1067> θάψον τε κοινῇ πρὸς πατρὸς τύμβον φέρων.
<eur. orest. 1068> καὶ χαῖρ': ἐπ' ἔργον δ', ὡς ὁρᾷς, πορεύομαι.
<eur. orest. 1069> ἐπίσχες. ἓν μὲν πρῶτά σοι μομφὴν ἔχω,
<eur. orest. 1070> εἰ ζῆν με χρῄζειν σοῦ θανόντος ἤλπισας.
<eur. orest. 1071> τί γὰρ προσήκει κατθανεῖν ς' ἐμοῦ μέτα;
<eur. orest. 1072> ἤρου; τί δὲ ζῆν σῆς ἑταιρίας ἄτερ;
<eur. orest. 1073> οὐκ ἔκτανες σὴν μητέρ', ὡς ἐγὼ τάλας.
<eur. orest. 1074> σὺν σοί γε κοινῇ: ταὐτὰ καὶ πάσχειν με δεῖ.
<eur. orest. 1075> ἀπόδος τὸ σῶμα πατρί, μὴ σύνθνῃσκέ μοι.
<eur. orest. 1076> σοὶ μὲν γὰρ ἔστι πόλις, ἐμοὶ δ' οὐκ ἔστι δή,
<eur. orest. 1077> καὶ δῶμα πατρὸς καὶ μέγας πλούτου λιμήν.
<eur. orest. 1078> γάμων δὲ τῆς μὲν δυσπότμου τῆσδ' ἐσφάλης,
<eur. orest. 1079> ἥν σοι κατηγγύης' ἑταιρίαν σέβων:
<eur. orest. 1080> σὺ δ' ἄλλο λέκτρον παιδοποίησαι λαβών,
<eur. orest. 1081> κῆδος δὲ τοὐμὸν καὶ σὸν οὐκέτ' ἔστι δή.
<eur. orest. 1082> ἀλλ', ὦ ποθεινὸν ὄμμ' ὁμιλίας ἐμῆς,
<eur. orest. 1083> χαῖρ': οὐ γὰρ ἡμῖν ἔστι τοῦτο, σοί γε μήν:
<eur. orest. 1084> οἱ γὰρ θανόντες χαρμάτων τητώμεθα.
<eur. orest. 1085> ἦ πολὺ λέλειψαι τῶν ἐμῶν βουλευμάτων.
<eur. orest. 1086> μήθ' αἷμά μου δέξαιτο κάρπιμον πέδον,
<eur. orest. 1087> μὴ λαμπρὸς αἰθήρ, εἴ ς' ἐγὼ προδούς ποτε
<eur. orest. 1088> ἐλευθερώσας τοὐμὸν ἀπολίποιμι σέ.
<eur. orest. 1089> καὶ συγκατέκτανον γάρ, οὐκ ἀρνήσομαι,
<eur. orest. 1090> καὶ πάντ' ἐβούλευς' ὧν σὺ νῦν τίνεις δίκας:
<eur. orest. 1091> καὶ ξυνθανεῖν οὖν δεῖ με σοὶ καὶ τῇδ' ὁμοῦ.
<eur. orest. 1092> ἐμὴν γὰρ αὐτήν, ἧς γε λέχος ἐπῄνεσα,
<eur. orest. 1093> κρίνω δάμαρτα: τί γὰρ ἐρῶ κἀγώ ποτε
<eur. orest. 1094> γῆν Δελφίδ' ἐλθὼν Φωκέων ἀκρόπτολιν,
<eur. orest. 1095> ὃς πρὶν μὲν ὑμᾶς δυστυχεῖν φίλος παρῆ,
<eur. orest. 1096> νῦν δ' οὐκέτ' εἰμὶ δυστυχοῦντί σοι φίλος;
<eur. orest. 1097> οὐκ ἔστιν. ἀλλὰ ταῦτα μὲν κἀμοὶ μέλει:
<eur. orest. 1098> ἐπεὶ δὲ κατθανούμεθ', ἐς κοινοὺς λόγους
<eur. orest. 1099> ἔλθωμεν, ὡς ἂν Μενέλεως συνδυστυχῇ.
<eur. orest. 1100> ὦ φίλτατ', εἰ γὰρ τοῦτο κατθάνοιμ' ἰδών.
<eur. orest. 1101> πιθοῦ νυν, ἄμμεινόν τε φασγάνου τομάς.
<eur. orest. 1102> μενῶ, τὸν ἐχθρὸν εἴ τι τιμωρήσομαι.
<eur. orest. 1103> σίγα νυν: ὡς γυναιξὶ πιστεύω βραχύ.
<eur. orest. 1104> μηδὲν τρέσῃς τάσδ': ὡς πάρεις' ἡμῖν φίλαι.
<eur. orest. 1105> ̔Ελένην κτάνωμεν, Μενέλεῳ λύπην πικράν.
<eur. orest. 1106> πῶς; τὸ γὰρ ἕτοιμον ἔστιν, εἴ γ' ἔσται καλῶς.
<eur. orest. 1107> σφάξαντες. ἐν δόμοις δὲ κρύπτεται σέθεν.
<eur. orest. 1108> μάλιστα: καὶ δὴ πάντ' ἀποσφραγίζεται.
<eur. orest. 1109> ἀλλ' οὐκέθ', ̔́Αιδην νυμφίον κεκτημένη.
<eur. orest. 1110> καὶ πῶς; ἔχει γὰρ βαρβάρους ὀπάονας.
<eur. orest. 1111> τίνας; Φρυγῶν γὰρ οὐδέν' ἂν τρέσαιμ' ἐγώ.
<eur. orest. 1112> οἵους ἐνόπτρων καὶ μύρων ἐπιστάτας.
<eur. orest. 1113> τρυφὰς γὰρ ἥκει δεῦρ' ἔχουσα Τρωικάς;
<eur. orest. 1114> ὥσθ' ̔Ελλὰς αὐτῇ σμικρὸν οἰκητήριον.
<eur. orest. 1115> οὐδὲν τὸ δοῦλον πρὸς τὸ μὴ δοῦλον γένος.
<eur. orest. 1116> καὶ μὴν τόδ' ἔρξας δὶς θανεῖν οὐχ ἅζομαι.
<eur. orest. 1117> ἀλλ' οὐδ' ἐγὼ μήν, σοί γε τιμωρούμενος.
<eur. orest. 1118> τὸ πρᾶγμα δήλου καὶ πέραιν', ὅπως λέγεις.
<eur. orest. 1119> ἔσιμεν ἐς οἴκους δῆθεν ὡς θανούμενοι.
<eur. orest. 1120> ἔχω τοσοῦτον, τἀπίλοιπα δ' οὐκ ἔχω.
<eur. orest. 1121> γόους πρὸς αὐτὴν θησόμεσθ' ἃ πάσχομεν.
<eur. orest. 1122> ὥστ' ἐκδακρῦσαί γ' ἔνδοθεν κεχαρμένην.
<eur. orest. 1123> καὶ νῷν παρέσται ταῦθ' ἅπερ κείνῃ τότε.
<eur. orest. 1124> ἔπειτ' ἀγῶνα πῶς ἀγωνιούμεθα;
<eur. orest. 1125> κρύπτ' ἐν πέπλοισι τοισίδ' ἕξομεν ξίφη.
<eur. orest. 1126> πρόσθεν δ' ὀπαδῶν τίς ὄλεθρος γενήσεται;
<eur. orest. 1127> ἐκκλῄσομεν σφᾶς ἄλλον ἄλλοσε στέγης.
<eur. orest. 1128> καὶ τόν γε μὴ σιγῶντ' ἀποκτείνειν χρεών.
<eur. orest. 1129> εἶτ' αὐτὸ δηλοῖ τοὔργον οἷ τείνειν χρεών.
<eur. orest. 1130> ̔Ελένην φονεύειν: μανθάνω τὸ σύμβολον.
<eur. orest. 1131> ἔγνως: ἄκουσον δ' ὡς καλῶς βουλεύομαι.
<eur. orest. 1132> εἰ μὲν γὰρ ἐς γυναῖκα σωφρονεστέραν
<eur. orest. 1133> ξίφος μεθεῖμεν, δυσκλεὴς ἂν ἦν φόνος:
<eur. orest. 1134> νῦν δ' ὑπὲρ ἁπάσης ̔Ελλάδος δώσει δίκην,
<eur. orest. 1135> ὧν πατέρας ἔκτειν', ὧν δ' ἀπώλεσεν τέκνα,
<eur. orest. 1136> νύμφας τ' ἔθηκεν ὀρφανὰς ξυναόρων.
<eur. orest. 1137> ὀλολυγμὸς ἔσται, πῦρ τ' ἀνάψουσιν θεοῖς,
<eur. orest. 1138> σοὶ πολλὰ κἀμοὶ κέδν' ἀρώμενοι τυχεῖν,
<eur. orest. 1139> κακῆς γυναικὸς οὕνεχ' αἷμ' ἐπράξαμεν.
<eur. orest. 1140> ὁ μητροφόντης δ' οὐ καλῇ ταύτην κτανών,
<eur. orest. 1141> ἀλλ' ἀπολιπὼν τοῦτ' ἐπὶ τὸ βέλτιον πεσῇ,
<eur. orest. 1142> ̔Ελένης λεγόμενος τῆς πολυκτόνου φονεύς.
<eur. orest. 1143> οὐ δεῖ ποτ', οὐ δεῖ, Μενέλεων μὲν εὐτυχεῖν,
<eur. orest. 1144> τὸν σὸν δὲ πατέρα καὶ σὲ κἀδελφὴν θανεῖν,
<eur. orest. 1145> μητέρα τε — ἐῶ τοῦτ': οὐ γὰρ εὐπρεπὲς λέγειν —
<eur. orest. 1146> δόμους δ' ἔχειν σοὺς δι' ̓Αγαμέμνονος δόρυ
<eur. orest. 1147> λαβόντα νύμφην: μὴ γὰρ οὖν ζῴην ἔτι,
<eur. orest. 1148> ἢν μὴ 'π' ἐκείνῃ φάσγανον σπασώμεθα.
<eur. orest. 1149> ἢν δ' οὖν τὸν ̔Ελένης μὴ κατάσχωμεν φόνον,
<eur. orest. 1150> πρήσαντες οἴκους τούσδε κατθανούμεθα.
<eur. orest. 1151> ἑνὸς γὰρ οὐ σφαλέντες ἕξομεν κλέος,
<eur. orest. 1152> καλῶς θανόντες ἢ καλῶς σεσῳσμένοι.
<eur. orest. 1153> πάσαις γυναιξὶν ἀξία στυγεῖν ἔφυ
<eur. orest. 1154> ἡ Τυνδαρὶς παῖς, ἣ κατῄσχυνεν γένος.
<eur. orest. 1155> φεῦ:
<eur. orest. 1156> οὐκ ἔστιν οὐδὲν κρεῖσσον ἢ φίλος σαφής,
<eur. orest. 1157> οὐ πλοῦτος, οὐ τυραννίς: ἀλόγιστον δέ τι
<eur. orest. 1158> τὸ πλῆθος ἀντάλλαγμα γενναίου φίλου.
<eur. orest. 1159> σὺ γὰρ τά τ' εἰς Αἴγισθον ἐξηῦρες κακὰ
<eur. orest. 1160> καὶ πλησίον παρῆσθα κινδύνων ἐμοί,
<eur. orest. 1160> νῦν τ' αὖ δίδως μοι πολεμίων τιμωρίαν
<eur. orest. 1161> κοὐκ ἐκποδὼν εἶ — παύσομαί ς' αἰνῶν, ἐπεὶ
<eur. orest. 1162> βάρος τι κἀν τῷδ' ἐστίν, αἰνεῖσθαι λίαν.
<eur. orest. 1163> ἐγὼ δὲ πάντως ἐκπνέων ψυχὴν ἐμὴν
<eur. orest. 1164> δράσας τι χρῄζω τοὺς ἐμοὺς ἐχθροὺς θανεῖν,
<eur. orest. 1165> ἵν' ἀνταναλώσω μὲν οἵ με προύδοσαν,
<eur. orest. 1166> στένωσι δ' οἵπερ κἄμ' ἔθηκαν ἄθλιον.
<eur. orest. 1167> ̓Αγαμέμνονός τοι παῖς πέφυχ', ὃς ̔Ελλάδος
<eur. orest. 1168> ἦρξ' ἀξιωθείς, οὐ τύραννος, ἀλλ' ὅμως
<eur. orest. 1169> ῥώμην θεοῦ τιν' ἔσχε: ὃν οὐ καταισχυνῶ
<eur. orest. 1170> δοῦλον παρασχὼν θάνατον, ἀλλ' ἐλευθέρως
<eur. orest. 1171> ψυχὴν ἀφήσω, Μενέλεων δὲ τείσομαι.
<eur. orest. 1172> ἑνὸς γὰρ εἰ λαβοίμεθ', εὐτυχοῖμεν ἄν,
<eur. orest. 1173> εἴ ποθεν ἄελπτος παραπέσοι σωτηρία
<eur. orest. 1174> κτανοῦσι μὴ θανοῦσιν: εὔχομαι τάδε.
<eur. orest. 1175> ὃ βούλομαι γάρ, ἡδὺ καὶ διὰ στόμα
<eur. orest. 1176> πτηνοῖσι μύθοις ἀδαπάνως τέρψαι φρένα.
<eur. orest. 1177> ἐγώ, κασίγνητ', αὐτὸ τοῦτ' ἔχειν δοκῶ,
<eur. orest. 1178> σωτηρίαν σοὶ τῷδέ τ' ἐκ τρίτων τ' ἐμοί.
<eur. orest. 1179> θεοῦ λέγεις πρόνοιαν. ἀλλὰ ποῦ τόδε;
<eur. orest. 1180> ἐπεὶ τὸ συνετόν γ' οἶδα σῇ ψυχῇ παρόν.
<eur. orest. 1181> ἄκουε δή νυν: καὶ σὺ δεῦρο νοῦν ἔχε.
<eur. orest. 1182> λέγ': ὡς τὸ μέλλειν ἀγάθ' ἔχει τιν' ἡδονήν.
<eur. orest. 1183> ̔Ελένης κάτοισθα θυγατέρ'; εἰδότ' ἠρόμην.
<eur. orest. 1184> οἶδ', ἣν ἔθρεψεν ̔Ερμιόνην μήτηρ ἐμή.
<eur. orest. 1185> αὕτη βέβηκε πρὸς Κλυταιμήστρας τάφον.
<eur. orest. 1186> τί χρῆμα δράσους'; ὑποτίθης τίν' ἐλπίδα;
<eur. orest. 1187> χοὰς κατασπείσους' ὑπὲρ μητρὸς τάφῳ.
<eur. orest. 1188> καὶ δὴ τί μοι τοῦτ' εἶπας ἐς σωτηρίαν;
<eur. orest. 1189> ξυλλάβεθ' ὅμηρον τήνδ', ὅταν στείχῃ πάλιν.
<eur. orest. 1190> τίνος τόδ' εἶπας φάρμακον τρισσοῖς φίλοις;
<eur. orest. 1191> ̔Ελένης θανούσης, ἤν τι Μενέλεώς σε δρᾷ
<eur. orest. 1192> ἢ τόνδε κἀμέ — πᾶν γὰρ ἓν φίλον τόδε —
<eur. orest. 1193> λέγ' ὡς φονεύσεις ̔Ερμιόνην: ξίφος δὲ χρὴ
<eur. orest. 1194> δέρῃ πρὸς αὐτῇ παρθένου σπάσαντ' ἔχειν.
<eur. orest. 1195> κἂν μέν σε σῴζῃ μὴ θανεῖν χρῄζων κόρην
<eur. orest. 1196> ̔Ελένης Μενέλεως πτῶμ' ἰδὼν ἐν αἵματι,
<eur. orest. 1197> μέθες πεπᾶσθαι πατρὶ παρθένου δέμας:
<eur. orest. 1198> ἢν δ' ὀξυθύμου μὴ κρατῶν φρονήματος
<eur. orest. 1199> κτείνῃ σε, καὶ σὺ σφάζε παρθένου δέρην.
<eur. orest. 1200> καί νιν δοκῶ, τὸ πρῶτον ἢν πολὺς παρῇ,
<eur. orest. 1201> χρόνῳ μαλάξειν σπλάγχνον: οὔτε γὰρ θρασὺς
<eur. orest. 1202> οὔτ' ἄλκιμος πέφυκε. τήνδ' ἡμῖν ἔχω
<eur. orest. 1203> σωτηρίας ἔπαλξιν. εἴρηται λόγος.
<eur. orest. 1204> ὦ τὰς φρένας μὲν ἄρσενας κεκτημένη,
<eur. orest. 1205> τὸ σῶμα δ' ἐν γυναιξὶ θηλείαις πρέπον,
<eur. orest. 1206> ὡς ἀξία ζῆν μᾶλλον ἢ θανεῖν ἔφυς.
<eur. orest. 1207> Πυλάδη, τοιαύτης ἆρ' ἁμαρτήσῃ τάλας
<eur. orest. 1208> γυναικὸς ἢ ζῶν μακάριον κτήσῃ λέχος.
<eur. orest. 1209> εἰ γὰρ γένοιτο, Φωκέων δ' ἔλθοι πόλιν
<eur. orest. 1210> καλοῖσιν ὑμεναίοισιν ἀξιουμένη.
<eur. orest. 1211> ἥξει δ' ἐς οἴκους ̔Ερμιόνη τίνος χρόνου;
<eur. orest. 1212> ὡς τἄλλα γ' εἶπας, εἴπερ εὐτυχήσομεν,
<eur. orest. 1213> κάλλισθ', ἑλόντες σκύμνον ἀνοσίου πατρός.
<eur. orest. 1214> καὶ δὴ πέλας νιν δωμάτων εἶναι δοκῶ:
<eur. orest. 1215> τοῦ γὰρ χρόνου τὸ μῆκος αὐτὸ συντρέχει.
<eur. orest. 1216> καλῶς: σὺ μέν νυν, σύγγον' ̓Ηλέκτρα, δόμων
<eur. orest. 1217> πάρος μένουσα παρθένου δέχου πόδα,
<eur. orest. 1218> φύλασσε δ' ἤν τις, πρὶν τελευτηθῇ φόνος,
<eur. orest. 1219> ἢ ξύμμαχός τις ἢ κασίγνητος πατρός,
<eur. orest. 1220> ἐλθὼν ἐς οἴκους φθῇ, γέγωνέ τ' ἐς δόμους,
<eur. orest. 1221> ἢ σανίδα παίσας' ἢ λόγους πέμψας' ἔσω:
<eur. orest. 1222> ἡμεῖς δ' ἔσω στείχοντες ἐπὶ τὸν ἔσχατον
<eur. orest. 1223> ἀγῶν' ὁπλιζώμεσθα φασγάνῳ χέρας,
<eur. orest. 1224> Πυλάδη: σὺ γὰρ δὴ συμπονεῖς ἐμοὶ πόνους.
<eur. orest. 1225> ὦ δῶμα ναίων νυκτὸς ὀρφναίας πάτερ,
<eur. orest. 1226> καλεῖ ς' ̓Ορέστης παῖς σὸς ἐπίκουρον μολεῖν
<eur. orest. 1227> τοῖς δεομένοισι. διὰ σὲ γὰρ πάσχω τάλας
<eur. orest. 1228> ἀδίκως: προδέδομαι δ' ὑπὸ κασιγνήτου σέθεν,
<eur. orest. 1229> δίκαια πράξας: οὗ θέλω δάμαρθ' ἑλὼν
<eur. orest. 1230> κτεῖναι: σὺ δ' ἡμῖν τοῦδε συλλήπτωρ γενοῦ.
<eur. orest. 1231> ὦ πάτερ, ἱκοῦ δῆτ', εἰ κλύεις ἔσω χθονὸς
<eur. orest. 1232> τέκνων καλούντων, οἳ σέθεν θνῄσκους' ὕπερ.
<eur. orest. 1233> ὦ συγγένεια πατρὸς ἐμοῦ, κἀμὰς λιτάς,
<eur. orest. 1234> ̓Αγάμεμνον, εἰσάκουσον: ἔκσῳσον τέκνα.
<eur. orest. 1235> ἔκτεινα μητέρα —    ἡψάμην δ' ἐγὼ ξίφους —
<eur. orest. 1236> ἐγὼ δ' † ἐπεβούλευσα † κἀπέλυς' ὄκνου —
<eur. orest. 1237> σοί, πάτερ, ἀρήγων.    οὐδ' ἐγὼ προύδωκά σε.
<eur. orest. 1238> οὔκουν ὀνείδη τάδε κλύων ῥύσῃ τέκνα;
<eur. orest. 1239> δακρύοις κατασπένδω σε.    ἐγὼ δ' οἴκτοισί γε.
<eur. orest. 1240> παύσασθε, καὶ πρὸς ἔργον ἐξορμώμεθα.
<eur. orest. 1241> εἴπερ γὰρ εἴσω γῆς ἀκοντίζους' ἀραί,
<eur. orest. 1242> κλύει. σὺ δ', ὦ Ζεῦ πρόγονε καὶ Δίκης σέβας,
<eur. orest. 1243> δότ' εὐτυχῆσαι τῷδ' ἐμοί τε τῇδέ τε:
<eur. orest. 1244> τρισσοῖς φίλοις γὰρ εἷς ἀγών, δίκη μία,
<eur. orest. 1245> ἢ ζῆν ἅπασιν ἢ — θανεῖν ὀφείλεται.
<eur. orest. 1246> Μυκηνίδες ὦ φίλαι,
<eur. orest. 1247> τὰ πρῶτα κατὰ Πελασγὸν ἕδος ̓Αργείων.
<eur. orest. 1249> τίνα θροεῖς αὐδάν, πότνια; παραμένει
<eur. orest. 1250> γὰρ ἔτι σοι τόδ' ἐν Δαναϊδῶν πόλει.
<eur. orest. 1251> στῆθ' αἳ μὲν ὑμῶν τόνδ' ἁμαξήρη τρίβον,
<eur. orest. 1252> αἳ δ' ἐνθάδ' ἄλλον οἶμον ἐς φρουρὰν δόμων.
<eur. orest. 1253> τί δέ με τόδε χρέος ἀπύεις;
<eur. orest. 1254> ἔνεπέ μοι, φίλα.
<eur. orest. 1255> φόβος ἔχει με μή τις ἐπὶ δώμασι
<eur. orest. 1256> σταθεὶς ἐπὶ φοίνιον αἷμα
<eur. orest. 1257> πήματα πήμασιν ἐξεύρῃ.
<eur. orest. 1258> χωρεῖτ', ἐπειγώμεσθ': ἐγὼ μὲν οὖν τρίβον
<eur. orest. 1259> τόνδ' ἐκφυλάξω, τὸν πρὸς ἡλίου βολάς.
<eur. orest. 1260> καὶ μὴν ἐγὼ τόνδ', ὃς πρὸς ἑσπέραν φέρει.
<eur. orest. 1261> δόχμιά νυν κόρας διάφερ' ὀμμάτων.
<eur. orest. 1262> ἐκεῖθεν ἐνθάδ', εἶτα παλινσκοπιὰν
<eur. orest. 1265> ἔχομεν, ὡς θροεῖς.
<eur. orest. 1266> ἑλίσσετέ νυν βλέφαρα,
<eur. orest. 1267> κόραισι δίδοτε πάντα διὰ βοστρύχων.
<eur. orest. 1269> ὅδε τις ἐν τρίβῳ προσέρχεται. τίς ὅδ' ἄρ' ἀμ-
<eur. orest. 1270> φὶ μέλαθρον πολεῖ σὸν ἀγρότας ἀνήρ;
<eur. orest. 1271> ἀπωλόμεσθ' ἄρ', ὦ φίλαι: κεκρυμμένους
<eur. orest. 1272> θῆρας ξιφήρεις αὐτίκ' ἐχθροῖσιν φανεῖ.
<eur. orest. 1273> ἄφοβος ἔχε: κενός, ὦ φίλα,
<eur. orest. 1274> στίβος ὃν οὐ δοκεῖς.
<eur. orest. 1275> τί δέ; τὸ σὸν βέβαιον ἔτι μοι μένει;
<eur. orest. 1276> δὸς ἀγγελίαν ἀγαθάν τιν',
<eur. orest. 1277> εἰ τάδ' ἔρημα τὰ πρόσθ' αὐλᾶς.
<eur. orest. 1278> καλῶς τά γ' ἐνθένδ'. ἀλλὰ τἀπὶ σοῦ σκόπει:
<eur. orest. 1279> ὡς οὔτις ἡμῖν Δαναϊδῶν πελάζεται.
<eur. orest. 1280> ἐς ταὐτὸν ἥκεις: καὶ γὰρ οὐδὲ τῇδ' ὄχλος.
<eur. orest. 1281> φέρε νυν ἐν πύλαισιν ἀκοὰν βάλω.
<eur. orest. 1284> τί μέλλεθ' οἱ κατ' οἶκον ἐν ἡσυχίᾳ
<eur. orest. 1285> σφάγια φοινίσσειν;
<eur. orest. 1286> οὐκ εἰσακούους': ὦ τάλαιν' ἐγὼ κακῶν.
<eur. orest. 1287> ἆρ' ἐς τὸ κάλλος ἐκκεκώφηται ξίφη;
<eur. orest. 1288> τάχα τις ̓Αργείων ἔνοπλος ὁρμήσας
<eur. orest. 1290> ποδὶ βοηδρόμῳ μέλαθρα προσμείξει.
<eur. orest. 1291> σκέψασθέ νυν ἄμεινον: οὐχ ἕδρας ἀγών:
<eur. orest. 1292> ἀλλ' αἳ μὲν ἐνθάδ', αἳ δ' ἐκεῖς' ἑλίσσετε.
<eur. orest. 1295> ἀμείβω κέλευθον σκοποῦσα πάντῃ.
<eur. orest. 1296> ἰὼ Πελασγὸν ̓́Αργος, ὄλλυμαι κακῶς.
<eur. orest. 1297> — ἠκούσαθ'; ἅνδρες χεῖρ' ἔχουσιν ἐν φόνῳ.
<eur. orest. 1298> — ̔Ελένης τὸ κώκυμ' ἐστίν, ὡς ἀπεικάσαι.
<eur. orest. 1299> ὦ Διός, ὦ Διὸς ἀέναον κράτος,
<eur. orest. 1300> ἔλθ' ἐπίκουρος ἐμοῖς φίλοισι πάντως.
<eur. orest. 1301> Μενέλαε, θνῄσκω: σὺ δὲ παρών μ' οὐκ ὠφελεῖς.
<eur. orest. 1302> φονεύετε, καίνετε,
<eur. orest. 1303> ὄλλυτε, δίπτυχα δίστομα φάσγανα
<eur. orest. 1304> ἐκ χερὸς ἱέμενοι
<eur. orest. 1305> τὰν λιποπάτορα λιπόγαμον, ἃ
<eur. orest. 1306> πλείστους ἔκανεν ̔Ελλάνων
<eur. orest. 1307> δορὶ παρὰ ποταμὸν ὀλομένους,
<eur. orest. 1308> ὅθι δάκρυα δάκρυσιν ἔπεσεν
<eur. orest. 1309> σιδαρέοισι βέλεσιν ἀμ-
<eur. orest. 1310> φὶ τὰς Σκαμάνδρου δίνας.
<eur. orest. 1311> σιγᾶτε σιγᾶτ': ᾐσθόμην κτύπου τινὸς
<eur. orest. 1312> κέλευθον ἐσπεσόντος ἀμφὶ δώματα.
<eur. orest. 1313> ὦ φίλταται γυναῖκες, ἐς μέσον φόνον
<eur. orest. 1314> ἥδ' ̔Ερμιόνη πάρεστι: παύσωμεν βοήν.
<eur. orest. 1315> στείχει γὰρ ἐσπεσοῦσα δικτύων βρόχους.
<eur. orest. 1316> καλὸν τὸ θήραμ', ἢν ἁλῷ, γενήσεται.
<eur. orest. 1317> πάλιν κατάστηθ' ἡσύχῳ μὲν ὄμματι,
<eur. orest. 1318> χρόᾳ δ' ἀδήλῳ τῶν δεδραμένων πέρι:
<eur. orest. 1319> κἀγὼ σκυθρωποὺς ὀμμάτων ἕξω κόρας,
<eur. orest. 1320> ὡς δῆθεν οὐκ εἰδυῖα τἀξειργασμένα.
<eur. orest. 1321> ὦ παρθέν', ἥκεις τὸν Κλυταιμήστρας τάφον
<eur. orest. 1322> στέψασα καὶ σπείσασα νερτέροις χοάς;
<eur. orest. 1323> ἥκω, λαβοῦσα πρευμένειαν. ἀλλά μοι
<eur. orest. 1324> φόβος τις εἰσελήλυθ', ἥντιν' ἐν δόμοις
<eur. orest. 1325> τηλουρὸς οὖσα δωμάτων κλύω βοήν.
<eur. orest. 1326> τί δ'; ἄξι' ἡμῖν τυγχάνει στεναγμάτων.
<eur. orest. 1327> εὔφημος ἴσθι: τί δὲ νεώτερον λέγεις;
<eur. orest. 1328> θανεῖν ̓Ορέστην κἄμ' ἔδοξε τῇδε γῇ.
<eur. orest. 1329> μὴ δῆτ', ἐμοῦ γε συγγενεῖς πεφυκότας.
<eur. orest. 1330> ἄραρ': ἀνάγκης δ' ἐς ζυγὸν καθέσταμεν.
<eur. orest. 1331> ἦ τοῦδ' ἕκατι καὶ βοὴ κατὰ στέγας;
<eur. orest. 1332> ἱκέτης γὰρ ̔Ελένης γόνασι προσπεσὼν βοᾷ —
<eur. orest. 1333> τίς; οὐδὲν οἶδα μᾶλλον, ἢν σὺ μὴ λέγῃς.
<eur. orest. 1334> τλήμων ̓Ορέστης: μὴ θανεῖν, ἐμοῦ θ' ὕπερ.
<eur. orest. 1335> ἐπ' ἀξίοισί τἄρ' ἀνευφημεῖ δόμος.
<eur. orest. 1336> περὶ τοῦ γὰρ ἄλλου μᾶλλον ἂν φθέγξαιτό τις;
<eur. orest. 1337> ἀλλ' ἐλθὲ καὶ μετάσχες ἱκεσίας φίλοις,
<eur. orest. 1338> σῇ μητρὶ προσπεσοῦσα τῇ μέγ' ὀλβίᾳ,
<eur. orest. 1339> Μενέλαον ἡμᾶς μὴ θανόντας εἰσιδεῖν.
<eur. orest. 1340> ἀλλ', ὦ τραφεῖσα μητρὸς ἐν χεροῖν ἐμῆς,
<eur. orest. 1341> οἴκτιρον ἡμᾶς κἀπικούφισον κακῶν.
<eur. orest. 1342> ἴθ' εἰς ἀγῶνα δεῦρ', ἐγὼ δ' ἡγήσομαι:
<eur. orest. 1343> σωτηρίας γὰρ τέρμ' ἔχεις ἡμῖν μόνη.
<eur. orest. 1344> ἰδού, διώκω τὸν ἐμὸν ἐς δόμους πόδα.
<eur. orest. 1345> σώθηθ' ὅσον γε τοὐπ' ἐμέ.    ὦ κατὰ στέγας
<eur. orest. 1346> φίλοι ξιφήρεις, οὐχὶ συλλήψεσθ' ἄγραν;
<eur. orest. 1347> οἲ ἐγώ: τίνας τούσδ' εἰσορῶ;    σιγᾶν χρεών:
<eur. orest. 1348> ἡμῖν γὰρ ἥκεις, οὐχὶ σοί, σωτηρία.
<eur. orest. 1349> ἔχεσθ' ἔχεσθε: φάσγανον δὲ πρὸς δέρῃ
<eur. orest. 1350> βάλλοντες ἡσυχάζεθ', ὡς εἰδῇ τόδε
<eur. orest. 1351> Μενέλαος, οὕνεκ' ἄνδρας, οὐ Φρύγας κακούς,
<eur. orest. 1352> εὑρὼν ἔπραξεν οἷα χρὴ πράσσειν κακούς.
<eur. orest. 1353> — ἰὼ ἰὼ φίλαι,
<eur. orest. 1354> κτύπον ἐγείρετε, κτύπον καὶ βοὰν
<eur. orest. 1355> πρὸ μελάθρων, ὅπως ὁ πραχθεὶς φόνος
<eur. orest. 1355> μὴ δεινὸν ̓Αργείοισιν ἐμβάλῃ φόβον,
<eur. orest. 1356> βοηδρομῆσαι πρὸς δόμους τυραννικούς,
<eur. orest. 1357> πρὶν ἐτύμως ἴδω τὸν ̔Ελένας φόνον
<eur. orest. 1358> καθαιμακτὸν ἐν δόμοις κείμενον,
<eur. orest. 1359> ἢ καὶ λόγον του προσπόλων πυθώμεθα:
<eur. orest. 1360> τὰ μὲν γὰρ οἶδα συμφορᾶς, τὰ δ' οὐ σαφῶς.
<eur. orest. 1361> — διὰ δίκας ἔβα θεῶν
<eur. orest. 1362> νέμεσις ἐς ̔Ελέναν.
<eur. orest. 1363> δακρύοισι γὰρ ̔Ελλάδ' ἅπασαν ἔπλησε,
<eur. orest. 1364> διὰ τὸν ὀλόμενον ὀλόμενον ̓Ιδαῖον
<eur. orest. 1365> Πάριν, ὃς ἄγαγ' ̔Ελλάδ' εἰς ̓́Ιλιον.
<eur. orest. 1366> ἀλλὰ κτυπεῖ γὰρ κλῇθρα βασιλείων δόμων,
<eur. orest. 1367> σιγήσατ': ἔξω γάρ τις ἐκβαίνει Φρυγῶν,
<eur. orest. 1368> οὗ πευσόμεσθα τἀν δόμοις ὅπως ἔχει.
<eur. orest. 1369> ̓Αργέϊον ξίφος ἐκ θανάτου πέφευγα
<eur. orest. 1370> βαρβάροις ἐν εὐμάρι-
<eur. orest. 1371> σιν, κεδρωτὰ παστάδων ὑπὲρ τέραμνα
<eur. orest. 1372> Δωρικάς τε τριγλύφους,
<eur. orest. 1373> φροῦδα φροῦδα, γᾶ γᾶ,
<eur. orest. 1374> βαρβάροισι δρασμοῖς.
<eur. orest. 1375> αἰαῖ:
<eur. orest. 1376> πᾷ φύγω, ξέναι, πολιὸν αἰθέρ' ἀμ-
<eur. orest. 1377> πτάμενος ἢ πόντον, ̓Ωκεανὸς ὃν
<eur. orest. 1378> ταυρόκρανος ἀγκάλαις
<eur. orest. 1379> ἑλίσσων κυκλοῖ χθόνα;
<eur. orest. 1380> τί δ' ἔστιν, ̔Ελένης πρόσπολ'. ̓Ιδαῖον κάρα;
<eur. orest. 1381> ̓́Ιλιον ̓́Ιλιον, ὤμοι μοι,
<eur. orest. 1382> Φρύγιον ἄστυ καὶ καλλίβωλον ̓́Ι-
<eur. orest. 1383> δας ὄρος ἱερόν, ὥς ς' ὀλόμενον στένω
<eur. orest. 1384> ἁρμάτειον ἁρμάτειον μέλος
<eur. orest. 1385> βαρβάρῳ βοᾷ δι' ὀρνιθόγονον
<eur. orest. 1386> ὄμμα κυκνοπτέρου καλλοσύνας, Λήδας
<eur. orest. 1387> σκύμνου, δυσελένας
<eur. orest. 1388> δυσελένας,
<eur. orest. 1389> ξεστῶν περγάμων ̓Απολλωνίων
<eur. orest. 1390> ἐρινύν: ὀττοτοῖ:
<eur. orest. 1390> ἰαλέμων ἰαλέμων
<eur. orest. 1391> Δαρδανία τλᾶμον Γανυμήδεος
<eur. orest. 1392> ἱπποσύνᾳ, Διὸς εὐνέτα.
<eur. orest. 1393> σαφῶς λέγ' ἡμῖν αὔθ' ἕκαστα τἀν δόμοις.
<eur. orest. 1394> τὰ γὰρ πρὶν οὐκ εὔγνωστα συμβαλοῦς' ἔχω.
<eur. orest. 1395> αἴλινον αἴλινον ἀρχὰν θανάτου
<eur. orest. 1396> βάρβαροι λέγουσιν, αἰαῖ,
<eur. orest. 1397> ̓Ασιάδι φωνᾷ, βασιλέων
<eur. orest. 1398> ὅταν αἷμα χυθῇ κατὰ γᾶν ξίφεσιν
<eur. orest. 1399> σιδαρέοισιν ̔́Αιδα.
<eur. orest. 1400> ἦλθον ἐς δόμους, ἵν' αὔθ' ἕ-
<eur. orest. 1401> καστά σοι λέγω, λέοντες
<eur. orest. 1402> ̔́Ελλανες δύο διδύμω:
<eur. orest. 1403> τῷ μὲν ὁ στρατηλάτας πατὴρ ἐκλῄζεθ',
<eur. orest. 1404> ὃ δὲ παῖς Στροφίου, κακόμητις ἀνήρ,
<eur. orest. 1405> οἷος ̓Οδυσσεύς, σιγᾷ δόλιος,
<eur. orest. 1405> πιστὸς δὲ φίλοις, θρασὺς εἰς ἀλκάν,
<eur. orest. 1406> ξυνετὸς πολέμου, φόνιός τε δράκων.
<eur. orest. 1407> ἔρροι τᾶς ἡσύχου
<eur. orest. 1408> προνοίας κακοῦργος ὤν.
<eur. orest. 1409> οἳ δὲ πρὸς θρόνους ἔσω
<eur. orest. 1410> μολόντες ἇς ἔγημ' ὁ τοξότας Πάρις
<eur. orest. 1410> γυναικός, ὄμμα δακρύοις
<eur. orest. 1411> πεφυρμένοι, ταπεινοὶ
<eur. orest. 1412> ἕζονθ', ὃ μὲν τὸ κεῖθεν, ὃ δὲ
<eur. orest. 1413> τὸ κεῖθεν, ἄλλος ἄλλοθεν πεφραγμένοι.
<eur. orest. 1414> περὶ δὲ γόνυ χέρας ἱκεσίους ἔβαλον ἔβαλον
<eur. orest. 1415> ̔Ελένας ἄμφω.
<eur. orest. 1416> ἀνὰ δὲ δρομάδες ἔθορον ἔθορον
<eur. orest. 1417> ἀμφίπολοι Φρύγες:
<eur. orest. 1418> προσεῖπε δ' ἄλλος ἄλλον ἐν φόβῳ πεσών,
<eur. orest. 1419> μή τις εἴη δόλος.
<eur. orest. 1420> κἀδόκει τοῖς μὲν οὔ,
<eur. orest. 1421> τοῖς δ' ἐς ἀρκυστάταν
<eur. orest. 1422> μηχανὰν ἐμπλέκειν
<eur. orest. 1423> παῖδα τὰν Τυνδαρίδ' ὁ
<eur. orest. 1424> μητροφόντας δράκων.
<eur. orest. 1425> σὺ δ' ἦσθα ποῦ τότ'; ἢ πάλαι φεύγεις φόβῳ,
<eur. orest. 1426> Φρυγίοις ἔτυχον Φρυγίοισι νόμοις
<eur. orest. 1427> παρὰ βόστρυχον αὔραν αὔραν
<eur. orest. 1428> ̔Ελένας ̔Ελένας εὐπαγεῖ
<eur. orest. 1429> κύκλῳ πτερίνῳ πρὸ παρηίδος
<eur. orest. 1430> ἀίσσων βαρβάροις νόμοισιν.
<eur. orest. 1431> ἃ δὲ λίνον ἠλακάτᾳ
<eur. orest. 1432> δακτύλοις ἕλισσεν,
<eur. orest. 1433> νῆμα δ' ἵετο πέδῳ,
<eur. orest. 1434> σκύλων Φρυγίων ἐπὶ τύμβον ἀγάλ-
<eur. orest. 1435> ματα συστολίσαι χρῄζουσα λίνῳ,
<eur. orest. 1436> φάρεα πορφύρεα, δῶρα Κλυταιμήστρᾳ.
<eur. orest. 1437> προσεῖπεν δ' ̓Ορέστας
<eur. orest. 1438> Λάκαιναν κόραν: ὦ
<eur. orest. 1439> Διὸς παῖ, θὲς ἴχνος
<eur. orest. 1440> πέδῳ δεῦρ' ἀποστᾶσα κλισμοῦ,
<eur. orest. 1441> Πέλοπος ἐπὶ προπάτορος ἕδραν
<eur. orest. 1442> παλαιᾶς ἑστίας,
<eur. orest. 1443> ἵν' εἰδῇς λόγους ἐμούς. —
<eur. orest. 1444> ἄγει δ' ἄγει νιν: ἃ δ' ἐφείπετ',
<eur. orest. 1445> οὐ πρόμαντις ὧν ἔμελλεν:
<eur. orest. 1446> ὁ δὲ συνεργὸς ἄλλ' ἔπρασς'
<eur. orest. 1447> ἰὼν κακὸς Φωκεύς:
<eur. orest. 1448> οὐκ ἐκποδὼν ἴτ'; ἀλλ' ἀεὶ κακοὶ Φρύγες.
<eur. orest. 1449> ἔκλῃσε δ' ἄλλον ἄλλος' ἐν
<eur. orest. 1450> στέγαισι: τοὺς μὲν ἐν σταθμοῖ-
<eur. orest. 1451> σιν ἱππικοῖσι, τοὺς δ' ἐν ἐξ-
<eur. orest. 1450> έδραισι, τοὺς δ' ἐκεῖς' ἐκεῖθεν ἄλλον ἄλ-
<eur. orest. 1451> λοσε διαρμόσας ἀποπρὸ δεσποίνας.
<eur. orest. 1452> τί τοὐπὶ τῷδε συμφορᾶς ἐγίγνετο;
<eur. orest. 1453> ̓Ιδαία μᾶτερ
<eur. orest. 1454> μᾶτερ ὀβρίμα ὀβρίμα,
<eur. orest. 1455> αἰαὶ φονίων παθέων ἀνόμων
<eur. orest. 1456> τε κακῶν ἅπερ ἔδρακον ἔδρακον
<eur. orest. 1457> ἐν δόμοις τυράννων.
<eur. orest. 1458> ἀμφιπορφυρέων πέπλων
<eur. orest. 1459> ὑπὸ σκότου ξίφη σπάσα-
<eur. orest. 1460> ντες ἄλλος ἄλλος' ἐν χεροῖν
<eur. orest. 1461> δίνασεν ὄμμα, μή τις παρὼν τύχοι.
<eur. orest. 1460> ὡς κάπροι δ' ὀρέστεροι γυ-
<eur. orest. 1461> ναικὸς ἀντίοι σταθέντες
<eur. orest. 1462> ἐννέπουσι: Κατθανῇ
<eur. orest. 1463> κατθανῇ,
<eur. orest. 1464> κακός ς' ἀποκτείνει πόσις,
<eur. orest. 1465> κασιγνήτου προδοὺς
<eur. orest. 1466> ἐν ̓́Αργει θανεῖν γόνον.
<eur. orest. 1465> ἃ δ' ἀνίαχεν ἴ-
<eur. orest. 1466> αχεν: ̓́Ωμοι μοι.
<eur. orest. 1467> λευκὸν δ' ἐμβαλοῦσα πῆχυν στέρνοις
<eur. orest. 1468> κτύπησε κρᾶτα μέλεον πλαγᾷ:
<eur. orest. 1469> φυγᾷ δὲ ποδὶ τὸ χρυσεοσάνδαλον
<eur. orest. 1470> ἴχνος ἔφερεν ἔφερεν: ἐς
<eur. orest. 1471> κόμας δὲ δακτύλους δικὼν ̓Ορέστας,
<eur. orest. 1470> Μυκηνίδ' ἀρβύλαν προβάς,
<eur. orest. 1471> ὤμοις ἀριστεροῖσιν ἀνακλάσας δέρην,
<eur. orest. 1472> παίειν λαιμῶν ἔμελ-
<eur. orest. 1472b> λεν εἴσω μέλαν ξίφος.
<eur. orest. 1473> ποῦ δ' ἦτ' ἀμύνειν οἱ κατὰ στέγας Φρύγες;
<eur. orest. 1474> ἰαχᾷ
<eur. orest. 1475> δόμων θύρετρα καὶ σταθμοὺς
<eur. orest. 1476> μοχλοῖσιν ἐκβαλόντες, ἔνθ' ἐμίμνομεν,
<eur. orest. 1475> βοηδρομοῦμεν ἄλλος ἄλλοθεν στέγης,
<eur. orest. 1476> ὃ μὲν πέτρους, ὃ δ' ἀγκύλας,
<eur. orest. 1477> ὃ δὲ ξίφος πρόκωπον ἐν χεροῖν ἔχων.
<eur. orest. 1478> ἔναντα δ' ἦλθε Πυλάδης
<eur. orest. 1479> ἀλίαστος, οἷος οἷος ̔́Εκ-
<eur. orest. 1480> τωρ ὁ Φρύγιος ἢ τρικόρυθος Αἴας,
<eur. orest. 1481> ὃν εἶδον εἶδον ἐν πύλαις
<eur. orest. 1482> Πριαμίσι: φασγάνων δ' ἀκμὰς
<eur. orest. 1483> συνήψαμεν.
<eur. orest. 1484> δὴ τότε διαπρεπεῖς τότ' ἐγένοντο Φρύγες,
<eur. orest. 1485> ὅσον ̓́Αρεως ἀλκὰν
<eur. orest. 1485> ἥσσονες ̔Ελλάδος ἐγενόμεθ' αἰχμᾶς,
<eur. orest. 1486> ὃ μὲν οἰχόμενος φυγάς, ὃ δὲ νέκυς ὤν,
<eur. orest. 1487> ὃ δὲ τραῦμα φέρων, ὃ δὲ λισσόμενος,
<eur. orest. 1488> θανάτου προβολάν:
<eur. orest. 1489> ὑπὸ σκότον δ' ἐφεύγομεν:
<eur. orest. 1490> νεκροὶ δ' ἔπιπτον, οἳ δ' ἔμελλον, οἳ δ' ἔκειντ'.
<eur. orest. 1490> ἔμολε δ' ἁ τάλαιν' ̔Ερμιόνα δόμους
<eur. orest. 1491> ἐπὶ φόνῳ χαμαιπετεῖ ματρός, ἅ
<eur. orest. 1492> νιν ἔτεκεν τλάμων.
<eur. orest. 1493> ἄθυρσοι δ'
<eur. orest. 1494> οἷά νιν δραμόντε Βάκχαι
<eur. orest. 1495> σκύμνον ἐν χεροῖν ὀρείαν
<eur. orest. 1496> ξυνήρπασαν: πάλιν δὲ τὰν Διὸς κόραν
<eur. orest. 1497> ἐπὶ σφαγὰν ἔτεινον: ἃ δ'
<eur. orest. 1498> ἐκ θαλάμων
<eur. orest. 1495> ἐγένετο διαπρὸ δωμάτων
<eur. orest. 1496> ἄφαντος, ὦ Ζεῦ καὶ γᾶ
<eur. orest. 1497> καὶ φῶς καὶ νύξ,
<eur. orest. 1498> ἤτοι φαρμάκοισιν ἢ
<eur. orest. 1499> μάγων τέχναις ἢ θεῶν κλοπαῖς.
<eur. orest. 1500> τὰ δ' ὕστερ' οὐκέτ' οἶδα: δρα-
<eur. orest. 1501> πέτην γὰρ ἐξέκλεπτον ἐκ δόμων πόδα.
<eur. orest. 1500> πολύπονα δὲ πολύπονα πάθεα
<eur. orest. 1501> Μενέλεως ἀνασχόμενος ἀνόνητον ἀ-
<eur. orest. 1502> πὸ Τροίας ἔλαβε τὸν ̔Ελένας γάμον.
<eur. orest. 1503> καὶ μὴν ἀμείβει καινὸν ἐκ καινῶν τόδε:
<eur. orest. 1504> ξιφηφόρον γὰρ εἰσορῶ πρὸ δωμάτων
<eur. orest. 1505> βαίνοντ' ̓Ορέστην ἐπτοημένῳ ποδί.
<eur. orest. 1506> ποῦ 'στιν οὗτος ὃς πέφευγεν ἐκ δόμων τοὐμὸν ξίφος;
<eur. orest. 1507> προσκυνῶ ς', ἄναξ, νόμοισι βαρβάροισι προσπίτνων.
<eur. orest. 1508> οὐκ ἐν ̓Ιλίῳ τάδ' ἐστίν, ἀλλ' ἐν ̓Αργείᾳ χθονί.
<eur. orest. 1509> πανταχοῦ ζῆν ἡδὺ μᾶλλον ἢ θανεῖν τοῖς σώφροσιν.
<eur. orest. 1510> οὔτι που κραυγὴν ἔθηκας Μενέλεῳ βοηδρομεῖν;
<eur. orest. 1511> σοὶ μὲν οὖν ἔγωγ' ἀμύνειν: ἀξιώτερος γὰρ εἶ.
<eur. orest. 1512> ἐνδίκως ἡ Τυνδάρειος ἆρα παῖς διώλετο;
<eur. orest. 1513> ἐνδικώτατ', εἴ γε λαιμοὺς εἶχε τριπτύχους θανεῖν.
<eur. orest. 1514> δειλίᾳ γλώσσῃ χαρίζῃ, τἄνδον οὐχ οὕτω φρονῶν.
<eur. orest. 1515> οὐ γάρ, ἥτις ̔Ελλάδ' αὐτοῖς Φρυξὶ διελυμήνατο;
<eur. orest. 1516> ὄμοσον — εἰ δὲ μή, κτενῶ σε — μὴ λέγειν ἐμὴν χάριν.
<eur. orest. 1517> τὴν ἐμὴν ψυχὴν κατώμος', ἣν ἂν εὐορκοῖμ' ἐγώ.
<eur. orest. 1518> ὧδε κἀν Τροίᾳ σίδηρος πᾶσι Φρυξὶν ἦν φόβος;
<eur. orest. 1519> ἄπεχε φάσγανον: πέλας γὰρ δεινὸν ἀνταυγεῖ φόνον.
<eur. orest. 1520> μὴ πέτρος γένῃ δέδοικας ὥστε Γοργόν' εἰσιδών;
<eur. orest. 1521> μὴ μὲν οὖν νεκρός: τὸ Γοργοῦς δ' οὐ κάτοιδ' ἐγὼ κάρα.
<eur. orest. 1522> δοῦλος ὢν φοβῇ τὸν ̔́Αιδην, ὅς ς' ἀπαλλάξει κακῶν;
<eur. orest. 1523> πᾶς ἀνήρ, κἂν δοῦλος ᾖ τις, ἥδεται τὸ φῶς ὁρῶν.
<eur. orest. 1524> εὖ λέγεις: σῴζει σε σύνεσις. ἀλλὰ βαῖν' ἔσω δόμων.
<eur. orest. 1525> οὐκ ἄρα κτενεῖς με;    ἀφεῖσαι.    καλὸν ἔπος λέγεις τόδε.
<eur. orest. 1526> ἀλλὰ μεταβουλευσόμεσθα.    τοῦτο δ' οὐ καλῶς λέγεις.
<eur. orest. 1527> μῶρος, εἰ δοκεῖς με τλῆναι σὴν καθαιμάξαι δέρην:
<eur. orest. 1528> οὔτε γὰρ γυνὴ πέφυκας — οὔτ' ἐν ἀνδράσιν σύ γ' εἶ.
<eur. orest. 1529> τοῦ δὲ μὴ στῆσαί σε κραυγὴν οὕνεκ' ἐξῆλθον δόμων:
<eur. orest. 1530> ὀξὺ γὰρ βοῆς ἀκοῦσαν ̓́Αργος ἐξεγείρεται.
<eur. orest. 1531> Μενέλεων δ' οὐ τάρβος ἡμῖν ἀναλαβεῖν ἔσω ξίφους:
<eur. orest. 1532> ἀλλ' ἴτω ξανθοῖς ἐπ' ὤμων βοστρύχοις γαυρούμενος:
<eur. orest. 1533> εἰ γὰρ ̓Αργείους ἐπάξει τοῖσδε δώμασιν λαβών,
<eur. orest. 1534> τὸν ̔Ελένης φόνον διώκων, κἀμὲ μὴ σῴζειν θέλει
<eur. orest. 1535> σύγγονόν τ' ἐμὴν Πυλάδην τε τὸν τάδε ξυνδρῶντά μοι,
<eur. orest. 1536> παρθένον τε καὶ δάμαρτα δύο νεκρὼ κατόψεται.
<eur. orest. 1537> — ἰὼ ἰὼ τύχα,
<eur. orest. 1538> ἕτερον εἰς ἀγῶν', ἕτερον αὖ δόμος
<eur. orest. 1539> φοβερὸν ἀμφὶ τοὺς ̓Ατρείδας πίτνει.
<eur. orest. 1540> — τί δρῶμεν; ἀγγέλλωμεν ἐς πόλιν τάδε;
<eur. orest. 1540> ἢ σῖγ' ἔχωμεν; ἀσφαλέστερον, φίλαι.
<eur. orest. 1541> — ἴδε πρὸ δωμάτων ἴδε προκηρύσσει
<eur. orest. 1542> θοάζων ὅδ' αἰθέρος ἄνω καπνός.
<eur. orest. 1543> — ἅπτουσι πεύκας, ὡς πυρώσοντες δόμους
<eur. orest. 1544> τοὺς Τανταλείους, οὐδ' ἀφίστανται φόνου.
<eur. orest. 1545> — τέλος ἔχει δαίμων βροτοῖς,
<eur. orest. 1545b> τέλος ὅπᾳ θέλῃ.
<eur. orest. 1546> — μεγάλα δέ τις ἁ δύναμις † δι' ἀλαστόρων
<eur. orest. 1547> ἔπες' ἔπεσε μέλαθρα τάδε δι' αἱμάτων †
<eur. orest. 1548> διὰ τὸ Μυρτίλου πέσημ' ἐκ δίφρου.
<eur. orest. 1549> ἀλλὰ μὴν καὶ τόνδε λεύσσω Μενέλεων δόμων πέλας
<eur. orest. 1550> ὀξύπουν, ᾐσθημένον που τὴν τύχην ἣ νῦν πάρα.
<eur. orest. 1551> οὐκέτ' ἂν φθάνοιτε κλῇθρα συμπεραίνοντες μοχλοῖς,
<eur. orest. 1552> ὦ κατὰ στέγας ̓Ατρεῖδαι. δεινὸν εὐτυχῶν ἀνὴρ
<eur. orest. 1553> πρὸς κακῶς πράσσοντας, ὡς σὺ νῦν, ̓Ορέστα, δυστυχεῖς.
<eur. orest. 1554> ἥκω κλύων τὰ δεινὰ καὶ δραστήρια
<eur. orest. 1555> δισσοῖν λεόντοιν: οὐ γὰρ ἄνδρ' αὐτὼ καλῶ.
<eur. orest. 1556> ἤκουσα γὰρ δὴ τὴν ἐμὴν ξυνάορον
<eur. orest. 1557> ὡς οὐ τέθνηκεν, ἀλλ' ἄφαντος οἴχεται —
<eur. orest. 1558> κενὴν ἀκούσας βάξιν, ἣν φόβῳ σφαλεὶς
<eur. orest. 1559> ἤγγειλέ μοί τις. ἀλλὰ τοῦ μητροκτόνου
<eur. orest. 1560> τεχνάσματ' ἐστὶ ταῦτα καὶ πολὺς γέλως.
<eur. orest. 1561> ἀνοιγέτω τις δῶμα: προσπόλοις λέγω
<eur. orest. 1562> ὠθεῖν πύλας τάσδ', ὡς ἂν ἀλλὰ παῖδ' ἐμὴν
<eur. orest. 1563> ῥυσώμεθ' ἀνδρῶν ἐκ χερῶν μιαιφόνων,
<eur. orest. 1564> καὶ τὴν τάλαιναν ἀθλίαν δάμαρτ' ἐμὴν
<eur. orest. 1565> λάβωμεν, ᾗ δεῖ ξυνθανεῖν ἐμῇ χερὶ
<eur. orest. 1566> τοὺς διολέσαντας τὴν ἐμὴν ξυνάορον.
<eur. orest. 1567> οὗτος σύ, κλῄθρων τῶνδε μὴ ψαύσῃς χερί:
<eur. orest. 1568> Μενέλαον εἶπον, ὃς πεπύργωσαι θράσει:
<eur. orest. 1569> ἢ τῷδε θριγκῷ κρᾶτα συνθραύσω σέθεν,
<eur. orest. 1570> ῥήξας παλαιὰ γεῖσα, τεκτόνων πόνον.
<eur. orest. 1571> μοχλοῖς δ' ἄραρε κλῇθρα, σῆς βοηδρόμου
<eur. orest. 1572> σπουδῆς ἅ ς' εἴρξει, μὴ δόμων ἔσω περᾶν.
<eur. orest. 1573> ἔα, τί χρῆμα; λαμπάδων ὁρῶ σέλας,
<eur. orest. 1574> δόμων δ' ἐπ' ἄκρων τούσδε πυργηρουμένους,
<eur. orest. 1575> ξίφος δ' ἐμῆς θυγατρὸς ἐπίφρουρον δέρῃ.
<eur. orest. 1576> πότερον ἐρωτᾶν ἢ κλύειν ἐμοῦ θέλεις;
<eur. orest. 1577> οὐδέτερ': ἀνάγκη δ', ὡς ἔοικε, σου κλύειν.
<eur. orest. 1578> μέλλω κτενεῖν σου θυγατέρ', εἰ βούλῃ μαθεῖν.
<eur. orest. 1579> ̔Ελένην φονεύσας ἐπὶ φόνῳ πράσσεις φόνον;
<eur. orest. 1580> εἰ γὰρ κατέσχον μὴ θεῶν κλεφθεὶς ὕπο.
<eur. orest. 1581> ἀρνῇ κατακτὰς κἀφ' ὕβρει λέγεις τάδε;
<eur. orest. 1582> λυπράν γε τὴν ἄρνησιν: εἰ γὰρ ὤφελον —
<eur. orest. 1583> τί χρῆμα δρᾶσαι; παρακαλεῖς γὰρ ἐς φόβον.
<eur. orest. 1584> τὴν ̔Ελλάδος μιάστορ' εἰς ̔́Αιδου βαλεῖν.
<eur. orest. 1585> ἀπόδος δάμαρτος νέκυν, ὅπως χώσω τάφῳ.
<eur. orest. 1586> θεοὺς ἀπαίτει. παῖδα δὲ κτενῶ σέθεν.
<eur. orest. 1587> ὁ μητροφόντης ἐπὶ φόνῳ πράσσει φόνον;
<eur. orest. 1588> ὁ πατρὸς ἀμύντωρ, ὃν σὺ προύδωκας θανεῖν.
<eur. orest. 1589> οὐκ ἤρκεσέν σοι τὸ παρὸν αἷμα μητέρος;
<eur. orest. 1590> οὐκ ἂν κάμοιμι τὰς κακὰς κτείνων ἀεί.
<eur. orest. 1591> ἦ καὶ σύ, Πυλάδη, τοῦδε κοινωνεῖς φόνου;
<eur. orest. 1592> φησὶν σιωπῶν: ἀρκέσω δ' ἐγὼ λέγων.
<eur. orest. 1593> ἀλλ' οὔτι χαίρων, ἤν γε μὴ φύγῃς πτεροῖς.
<eur. orest. 1594> οὐ φευξόμεσθα: πυρὶ δ' ἀνάψομεν δόμους.
<eur. orest. 1595> ἦ γὰρ πατρῷον δῶμα πορθήσεις τόδε;
<eur. orest. 1596> ὡς μή γ' ἔχῃς σύ, τήνδ' ἐπισφάξας πυρί.
<eur. orest. 1597> κτεῖν': ὡς κτανών γε τῶνδέ μοι δώσεις δίκην.
<eur. orest. 1598> ἔσται τάδε.    ἆ ἆ, μηδαμῶς δράσῃς τάδε.
<eur. orest. 1599> σίγα νυν, ἀνέχου δ' ἐνδίκως πράσσων κακῶς.
<eur. orest. 1600> ἦ γὰρ δίκαιον ζῆν σε;    καὶ κρατεῖν γε γῆς.
<eur. orest. 1601> ποίας;    ἐν ̓́Αργει τῷδε τῷ Πελασγικῷ.
<eur. orest. 1602> εὖ γοῦν θίγοις ἂν χερνίβων —    τί δὴ γὰρ οὔ;
<eur. orest. 1603> καὶ σφάγια πρὸ δορὸς καταβάλοις.    σὺ δ' ἂν καλῶς;
<eur. orest. 1604> ἁγνὸς γάρ εἰμι χεῖρας.    ἀλλ' οὐ τὰς φρένας.
<eur. orest. 1605> τίς δ' ἂν προσείποι σέ;    ὅστις ἐστὶ φιλοπάτωρ.
<eur. orest. 1606> ὅστις δὲ τιμᾷ μητέρα;    εὐδαίμων ἔφυ.
<eur. orest. 1607> οὔκουν σύ γε.    οὐ γὰρ ἁνδάνουσιν αἱ κακαί.
<eur. orest. 1608> ἄπαιρε θυγατρὸς φάσγανον.    ψευδὴς ἔφυς.
<eur. orest. 1609> ἀλλὰ κτενεῖς μου θυγατέρα;    οὐ ψευδὴς ἔτ' εἶ.
<eur. orest. 1610> οἴμοι, τί δράσω;    πεῖθ' ἐς ̓Αργείους μολὼν —
<eur. orest. 1611> πειθὼ τίνα;    ἡμᾶς μὴ θανεῖν: αἰτοῦ πόλιν.
<eur. orest. 1612> ἢ παῖδά μου φονεύσετε;    ὧδ' ἔχει τάδε.
<eur. orest. 1613> ὦ τλῆμον ̔Ελένη —    τἀμὰ δ' οὐχὶ τλήμονα;
<eur. orest. 1614> σὲ σφάγιον ἐκόμις' ἐκ Φρυγῶν —    εἰ γὰρ τόδ' ἦν.
<eur. orest. 1615> πόνους πονήσας μυρίους.    πλήν γ' εἰς ἐμέ.
<eur. orest. 1616> πέπονθα δεινά.    τότε γὰρ ἦσθ' ἀνωφελής.
<eur. orest. 1617> ἔχεις με.    σαυτὸν σύ γ' ἔλαβες κακὸς γεγώς.
<eur. orest. 1618> ἀλλ' εἶ', ὕφαπτε δώματ', ̓Ηλέκτρα, τάδε:
<eur. orest. 1619> σύ τ', ὦ φίλων μοι τῶν ἐμῶν σαφέστατε,
<eur. orest. 1620> Πυλάδη, κάταιθε γεῖσα τειχέων τάδε.
<eur. orest. 1621> ὦ γαῖα Δαναῶν ἱππίου τ' ̓́Αργους κτίται,
<eur. orest. 1622> οὐκ εἶ' ἐνόπλῳ ποδὶ βοηδρομήσετε;
<eur. orest. 1623> πᾶσαν γὰρ ὑμῶν ὅδε βιάζεται πόλιν
<eur. orest. 1624> ζῆν, αἷμα μητρὸς μυσαρὸν ἐξειργασμένος.
<eur. orest. 1625> Μενέλαε, παῦσαι λῆμ' ἔχων τεθηγμένον:
<eur. orest. 1626> Φοῖβός ς' ὁ Λητοῦς παῖς ὅδ' ἐγγὺς ὢν καλῶ:
<eur. orest. 1627> σύ θ' ὃς ξιφήρης τῇδ' ἐφεδρεύεις κόρῃ,
<eur. orest. 1628> ̓Ορέσθ', ἵν' εἰδῇς οὓς φέρων ἥκω λόγους.
<eur. orest. 1629> ̔Ελένην μὲν ἣν σὺ διολέσαι πρόθυμος ὢν
<eur. orest. 1630> ἥμαρτες, ὀργὴν Μενέλεῳ ποιούμενος,
<eur. orest. 1631> ἥδ' ἐστίν, ἣν ὁρᾶτ' ἐν αἰθέρος πτυχαῖς,
<eur. orest. 1632> σεσῳσμένη τε κοὐ θανοῦσα πρὸς σέθεν.
<eur. orest. 1633> ἐγώ νιν ἐξέσῳσα κἀπὸ φασγάνου
<eur. orest. 1634> τοῦ σοῦ κελευσθεὶς ἥρπας' ἐκ Διὸς πατρός.
<eur. orest. 1635> Ζηνὸς γὰρ οὖσαν ζῆν νιν ἄφθιτον χρεών,
<eur. orest. 1636> Κάστορί τε Πολυδεύκει τ' ἐν αἰθέρος πτυχαῖς
<eur. orest. 1637> σύνθακος ἔσται, ναυτίλοις σωτήριος.
<eur. orest. 1638> ἄλλην δὲ νύμφην ἐς δόμους κτῆσαι λαβών,
<eur. orest. 1639> ἐπεὶ θεοὶ τῷ τῆσδε καλλιστεύματι
<eur. orest. 1640> ̔́Ελληνας εἰς ἓν καὶ Φρύγας συνήγαγον,
<eur. orest. 1641> θανάτους τ' ἔθηκαν, ὡς ἀπαντλοῖεν χθονὸς
<eur. orest. 1642> ὕβρισμα θνητῶν ἀφθόνου πληρώματος.
<eur. orest. 1643> τὰ μὲν καθ' ̔Ελένην ὧδ' ἔχει: σὲ δ' αὖ χρεών,
<eur. orest. 1644> ̓Ορέστα, γαίας τῆσδ' ὑπερβαλόνθ' ὅρους
<eur. orest. 1645> Παρράσιον οἰκεῖν δάπεδον ἐνιαυτοῦ κύκλον.
<eur. orest. 1646> κεκλήσεται δὲ σῆς φυγῆς ἐπώνυμον
<eur. orest. 1647> ̓Αζᾶσιν ̓Αρκάσιν τ' ̓Ορέστειον καλεῖν.
<eur. orest. 1648> ἐνθένδε δ' ἐλθὼν τὴν ̓Αθηναίων πόλιν
<eur. orest. 1649> δίκην ὑπόσχες αἵματος μητροκτόνου
<eur. orest. 1650> Εὐμενίσι τρισσαῖς: θεοὶ δέ σοι δίκης βραβῆς
<eur. orest. 1651> πάγοισιν ἐν ̓Αρείοισιν εὐσεβεστάτην
<eur. orest. 1652> ψῆφον διοίσους', ἔνθα νικῆσαί σε χρή.
<eur. orest. 1653> ἐφ' ἧς δ' ἔχεις, ̓Ορέστα, φάσγανον δέρῃ,
<eur. orest. 1654> γῆμαι πέπρωταί ς' ̔Ερμιόνην: ὃς δ' οἴεται
<eur. orest. 1655> Νεοπτόλεμος γαμεῖν νιν, οὐ γαμεῖ ποτε.
<eur. orest. 1656> θανεῖν γὰρ αὐτῷ μοῖρα Δελφικῷ ξίφει,
<eur. orest. 1657> δίκας ̓Αχιλλέως πατρὸς ἐξαιτοῦντά με.
<eur. orest. 1658> Πυλάδῃ δ' ἀδελφῆς λέκτρον, ὥς ποτ' ᾔνεσας,
<eur. orest. 1659> δός: ὁ δ' ἐπιών νιν βίοτος εὐδαίμων μένει.
<eur. orest. 1660> ̓́Αργους δ' ̓Ορέστην, Μενέλεως, ἔα κρατεῖν,
<eur. orest. 1661> ἐλθὼν δ' ἄνασσε Σπαρτιάτιδος χθονός,
<eur. orest. 1662> φερνὰς ἔχων δάμαρτος, ἥ σε μυρίοις
<eur. orest. 1663> πόνοις διδοῦσα δεῦρ' ἀεὶ διήνυσεν.
<eur. orest. 1664> τὰ πρὸς πόλιν δὲ τῷδ' ἐγὼ θήσω καλῶς,
<eur. orest. 1665> ὅς νιν φονεῦσαι μητέρ' ἐξηνάγκασα.
<eur. orest. 1666> ὦ Λοξία μαντεῖε, σῶν θεσπισμάτων.
<eur. orest. 1667> οὐ ψευδόμαντις ἦσθ' ἄρ', ἀλλ' ἐτήτυμος.
<eur. orest. 1668> καίτοι μ' ἐσῄει δεῖμα, μή τινος κλύων
<eur. orest. 1669> ἀλαστόρων δόξαιμι σὴν κλύειν ὄπα.
<eur. orest. 1670> ἀλλ' εὖ τελεῖται, πείσομαι δὲ σοῖς λόγοις.
<eur. orest. 1671> ἰδού, μεθίημ' ̔Ερμιόνην ἀπὸ σφαγῆς,
<eur. orest. 1672> καὶ λέκτρ' ἐπῄνες', ἡνίκ' ἂν διδῷ πατήρ.
<eur. orest. 1673> ὦ Ζηνὸς ̔Ελένη χαῖρε παῖ: ζηλῶ δέ σε
<eur. orest. 1674> θεῶν κατοικήσασαν ὄλβιον δόμον.
<eur. orest. 1675> ̓Ορέστα, σοὶ δὲ παῖδ' ἐγὼ κατεγγυῶ,
<eur. orest. 1676> Φοίβου λέγοντος: εὐγενὴς δ' ἀπ' εὐγενοῦς
<eur. orest. 1677> γήμας ὄναιο καὶ σὺ χὡ διδοὺς ἐγώ.
<eur. orest. 1678> χωρεῖτέ νυν ἕκαστος οἷ προστάσσομεν,
<eur. orest. 1679> νείκας τε διαλύεσθε.    πείθεσθαι χρεών.
<eur. orest. 1680> κἀγὼ τοιοῦτος: σπένδομαι δὲ συμφοραῖς,
<eur. orest. 1681> Μενέλαε, καὶ σοῖς, Λοξία, θεσπίσμασιν.
<eur. orest. 1682> ἴτε νυν καθ' ὁδόν, τὴν καλλίστην
<eur. orest. 1683> θεῶν Εἰρήνην τιμῶντες: ἐγὼ δ'
<eur. orest. 1684> ̔Ελένην Δίοις μελάθροις πελάσω,
<eur. orest. 1685> λαμπρῶν ἄστρων πόλον ἐξανύσας,
<eur. orest. 1686> ἔνθα παρ' ̔́Ηρᾳ τῇ θ' ̔Ηρακλέους
<eur. orest. 1687> ̔́Ηβῃ πάρεδρος θεὸς ἀνθρώποις
<eur. orest. 1688> ἔσται σπονδαῖς ἔντιμος ἀεί,
<eur. orest. 1689> σὺν Τυνδαρίδαις, τοῖς Διὸς υἱοῖς,
<eur. orest. 1690> ναύταις μεδέουσα θαλάσσης.
<eur. orest. 1691> ὦ μέγα σεμνὴ Νίκη, τὸν ἐμὸν
<eur. orest. 1692> βίοτον κατέχοις
<eur. orest. 1693> καὶ μὴ λήγοις στεφανοῦσα.
