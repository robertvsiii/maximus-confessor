<aesch. lib. 1> ̔Ερμῆ χθόνιε, πατρῷ' ἐποπτεύων κράτη,
<aesch. lib. 2> σωτὴρ γενοῦ μοι ξύμμαχός τ' αἰτουμένῳ:
<aesch. lib. 3> ἥκω γὰρ ἐς γῆν τήνδε καὶ κατέρχομαι.
<aesch. lib. 4> τύμβου δ' ἐπ' ὄχθῳ τῷδε κηρύσσω πατρὶ
<aesch. lib. 5> κλύειν, ἀκοῦσαι
<aesch. lib. 7> πλόκαμον ̓Ινάχῳ θρεπτήριον.
<aesch. lib. 8> τὸν δεύτερον δὲ τόνδε πενθητήριον
<aesch. lib. 10> οὐ γὰρ παρὼν ᾤμωξα σόν, πάτερ, μόρον
<aesch. lib. 11> οὐδ' ἐξέτεινα χεῖρ' ἐπ' ἐκφορᾷ νεκροῦ.
<aesch. lib. 10> τί χρῆμα λεύσσω; τίς ποθ' ἥδ' ὁμήγυρις
<aesch. lib. 11> στείχει γυναικῶν φάρεσιν μελαγχίμοις
<aesch. lib. 12> πρέπουσα; ποίᾳ ξυμφορᾷ προσεικάσω;
<aesch. lib. 13> πότερα δόμοισι πῆμα προσκυρεῖ νέον;
<aesch. lib. 14> ἢ πατρὶ τὠμῷ τάσδ' ἐπεικάσας τύχω
<aesch. lib. 15> χοὰς φερούσας νερτέροις μειλίγματα;
<aesch. lib. 16> οὐδέν ποτ' ἄλλο: καὶ γὰρ ̓Ηλέκτραν δοκῶ
<aesch. lib. 17> στείχειν ἀδελφὴν τὴν ἐμὴν πένθει λυγρῷ
<aesch. lib. 18> πρέπουσαν. ὦ Ζεῦ, δός με τείσασθαι μόρον
<aesch. lib. 19> πατρός, γενοῦ δὲ σύμμαχος θέλων ἐμοί.
<aesch. lib. 20> Πυλάδη, σταθῶμεν ἐκποδών, ὡς ἂν σαφῶς
<aesch. lib. 21> μάθω γυναικῶν ἥτις ἥδε προστροπή.
<aesch. lib. 22> ἰαλτὸς ἐκ δόμων ἔβαν
<aesch. lib. 23> χοὰς προπομπὸς ὀξύχειρι σὺν κτύπῳ.
<aesch. lib. 24> πρέπει παρηὶς φοινίοις ἀμυγμοῖς
<aesch. lib. 25> ὄνυχος ἄλοκι νεοτόμῳ:
<aesch. lib. 26> δι' αἰῶνος δ' ἰυγμοῖσι βόσκεται κέαρ.
<aesch. lib. 27> λινοφθόροι δ' ὑφασμάτων
<aesch. lib. 28> λακίδες ἔφλαδον ὑπ' ἄλγεσιν,
<aesch. lib. 29> προστέρνῳ στολμῷ
<aesch. lib. 30> πέπλων ἀγελάστοις
<aesch. lib. 31> ξυμφοραῖς πεπληγμένων.
<aesch. lib. 32> τορὸς δὲ Φοῖβος ὀρθόθριξ
<aesch. lib. 33> δόμων ὀνειρόμαντις, ἐξ ὕπνου κότον
<aesch. lib. 34> πνέων, ἀωρόνυκτον ἀμβόαμα
<aesch. lib. 35> μυχόθεν ἔλακε περὶ φόβῳ,
<aesch. lib. 36> γυναικείοισιν ἐν δώμασιν βαρὺς πίτνων.
<aesch. lib. 37> κριταί τε τῶνδ' ὀνειράτων
<aesch. lib. 38> θεόθεν ἔλακον ὑπέγγυοι
<aesch. lib. 39> μέμφεσθαι τοὺς γᾶς
<aesch. lib. 40> νέρθεν περιθύμως
<aesch. lib. 41> τοῖς κτανοῦσί τ' ἐγκοτεῖν.
<aesch. lib. 42> τοιάνδε χάριν ἀχάριτον ἀπότροπον κακῶν,
<aesch. lib. 43> ἰὼ γαῖα μαῖα,
<aesch. lib. 45> μωμένα μ' ἰάλλει
<aesch. lib. 46> δύσθεος γυνά. φοβοῦ-
<aesch. lib. 47> μαι δ' ἔπος τόδ' ἐκβαλεῖν.
<aesch. lib. 48> τί γὰρ λύτρον πεσόντος αἵματος πέδοι;
<aesch. lib. 49> ἰὼ πάνοιζυς ἑστία,
<aesch. lib. 50> ἰὼ κατασκαφαὶ δόμων.
<aesch. lib. 51> ἀνήλιοι βροτοστυγεῖς
<aesch. lib. 52> δνόφοι καλύπτουσι δόμους
<aesch. lib. 53> δεσποτῶν θανάτοισι.
<aesch. lib. 55> σέβας δ' ἄμαχον ἀδάματον ἀπόλεμον τὸ πρὶν
<aesch. lib. 56> δι' ὤτων φρενός τε
<aesch. lib. 57> δαμίας περαῖνον
<aesch. lib. 58> νῦν ἀφίσταται. φοβεῖ-
<aesch. lib. 59> ται δέ τις. τὸ δ' εὐτυχεῖν,
<aesch. lib. 60> τόδ' ἐν βροτοῖς θεός τε καὶ θεοῦ πλέον.
<aesch. lib. 61> ῥοπὴ δ' ἐπισκοπεῖ δίκας
<aesch. lib. 62> ταχεῖα τοὺς μὲν ἐν φάει,
<aesch. lib. 63> τὰ δ' ἐν μεταιχμίῳ σκότου
<aesch. lib. 64> μένει χρονίζοντας ἄχη βρύει,
<aesch. lib. 65> τοὺς δ' ἄκραντος ἔχει νύξ.
<aesch. lib. 66> δι' αἵματ' ἐκποθένθ' ὑπὸ χθονὸς τροφοῦ
<aesch. lib. 67> τίτας φόνος πέπηγεν οὐ διαρρύδαν.
<aesch. lib. 68> διαλγὴς δ'  ἄτα διαφέρει
<aesch. lib. 70> τὸν αἴτιον παναρκέτας νόσου βρύειν.
<aesch. lib. 71> θιγόντι δ' οὔτι νυμφικῶν ἑδωλίων
<aesch. lib. 72> ἄκος, πόροι τε πάντες ἐκ μιᾶς ὁδοῦ
<aesch. lib. 73> προβαίνοντες τὸν χερομυσῆ
<aesch. lib. 74> φόνον καθαίροντες ἴθυσαν μάταν.
<aesch. lib. 75> ἐμοὶ δ' —ἀνάγκαν γὰρ ἀμφίπτολιν
<aesch. lib. 76> θεοὶ προσήνεγκαν: （ἐκ γὰρ οἴκων
<aesch. lib. 77> πατρῴων δούλιόν μ' ἐσᾶγον αἶσαν）—
<aesch. lib. 78> δίκαια καὶ μὴ δίκαια ἀρχὰς πρέπον
<aesch. lib. 80> βίᾳ φρενῶν αἰνέσαι
<aesch. lib. 81> πικρὸν στύγος κρατούσῃ.
<aesch. lib. 82> δακρύω δ' ὑφ' εἱμάτων
<aesch. lib. 83> ματαίοισι δεσποτᾶν
<aesch. lib. 83b> τύχαις, κρυφαίοις πένθεσιν παχνουμένη.
<aesch. lib. 84> δμωαὶ γυναῖκες, δωμάτων εὐθήμονες,
<aesch. lib. 85> ἐπεὶ πάρεστε τῆσδε προστροπῆς ἐμοὶ
<aesch. lib. 86> πομποί, γένεσθε τῶνδε σύμβουλοι πέρι:
<aesch. lib. 87> τί φῶ χέουσα τάσδε κηδείους χοάς;
<aesch. lib. 88> πῶς εὔφρον' εἴπω, πῶς κατεύξομαι πατρί;
<aesch. lib. 89> πότερα λέγουσα παρὰ φίλης φίλῳ φέρειν
<aesch. lib. 90> γυναικὸς ἀνδρί, τῆς ἐμῆς μητρὸς πάρα;
<aesch. lib. 91> τῶνδ' οὐ πάρεστι θάρσος, οὐδ' ἔχω τί φῶ,
<aesch. lib. 92> χέουσα τόνδε πέλανον ἐν τύμβῳ πατρός.
<aesch. lib. 93> ἢ τοῦτο φάσκω τοὔπος, ὡς νόμος βροτοῖς,
<aesch. lib. 94> ἔσθλ' ἀντιδοῦναι τοῖσι πέμπουσιν τάδε
<aesch. lib. 95> στέφη, δόσιν γε τῶν κακῶν ἐπαξίαν;
<aesch. lib. 96> ἢ σῖγ' ἀτίμως, ὥσπερ οὖν ἀπώλετο
<aesch. lib. 97> πατήρ, τάδ' ἐκχέασα, γάποτον χύσιν,
<aesch. lib. 98> στείχω καθάρμαθ' ὥς τις ἐκπέμψας πάλιν
<aesch. lib. 99> δικοῦσα τεῦχος ἀστρόφοισιν ὄμμασιν;
<aesch. lib. 100> τῆσδ' ἐστὲ βουλῆς, ὦ φίλαι, μεταίτιαι:
<aesch. lib. 101> κοινὸν γὰρ ἔχθος ἐν δόμοις νομίζομεν.
<aesch. lib. 102> μὴ κεύθετ' ἔνδον καρδίας φόβῳ τινός.
<aesch. lib. 103> τὸ μόρσιμον γὰρ τόν τ' ἐλεύθερον μένει
<aesch. lib. 104> καὶ τὸν πρὸς ἄλλης δεσποτούμενον χερός.
<aesch. lib. 105> λέγοις ἄν, εἴ τι τῶνδ' ἔχοις ὑπέρτερον.
<aesch. lib. 106> αἰδουμένη σοι βωμὸν ὡς τύμβον πατρὸς
<aesch. lib. 107> λέξω, κελεύεις γάρ, τὸν ἐκ φρενὸς λόγον.
<aesch. lib. 108> λέγοις ἄν, ὥσπερ ᾐδέσω τάφον πατρός.
<aesch. lib. 109> φθέγγου χέουσα κεδνὰ τοῖσιν εὔφροσιν.
<aesch. lib. 110> τίνας δὲ τούτους τῶν φίλων προσεννέπω;
<aesch. lib. 111> πρῶτον μὲν αὑτὴν χὤστις Αἴγισθον στυγεῖ.
<aesch. lib. 112> ἐμοί τε καὶ σοί τἄρ' ἐπεύξομαι τάδε;
<aesch. lib. 113> αὐτὴ σὺ ταῦτα μανθάνους' ἤδη φράσαι.
<aesch. lib. 114> τίν' οὖν ἔτ' ἄλλον τῇδε προστιθῶ στάσει;
<aesch. lib. 115> μέμνης' ̓Ορέστου, κεἰ θυραῖός ἐσθ' ὅμως.
<aesch. lib. 116> εὖ τοῦτο, κἀφρένωσας οὐχ ἥκιστά με.
<aesch. lib. 117> τοῖς αἰτίοις νῦν τοῦ φόνου μεμνημένη—
<aesch. lib. 118> τί φῶ; δίδασκ' ἄπειρον ἐξηγουμένη.
<aesch. lib. 119> ἐλθεῖν τιν' αὐτοῖς δαίμον' ἢ βροτῶν τινα—
<aesch. lib. 120> πότερα δικαστὴν ἢ δικηφόρον λέγεις;
<aesch. lib. 121> ἅπλῶς τι φράζους', ὅστις ἀνταποκτενεῖ.
<aesch. lib. 122> καὶ ταῦτά μοὐστὶν εὐσεβῆ θεῶν πάρα;
<aesch. lib. 123> πῶς δ' οὐ τὸν ἐχθρὸν ἀνταμείβεσθαι κακοῖς;
<aesch. lib. 124> κῆρυξ μέγιστε τῶν ἄνω τε καὶ κάτω,
<aesch. lib. 124a> ἄρηξον, ̔Ερμῆ χθόνιε, κηρύξας ἐμοὶ
<aesch. lib. 125> τοὺς γῆς ἔνερθε δαίμονας κλύειν ἐμὰς
<aesch. lib. 126> εὐχάς, πατρῴων δωμάτων ἐπισκόπους,
<aesch. lib. 127> καὶ Γαῖαν αὐτήν, ἣ τὰ πάντα τίκτεται,
<aesch. lib. 128> θρέψασά τ' αὖθις τῶνδε κῦμα λαμβάνει:
<aesch. lib. 129> κἀγὼ χέουσα τάσδε χέρνιβας βροτοῖς
<aesch. lib. 130> λέγω καλοῦσα πατέρ', “ἐποίκτιρόν τ' ἐμὲ
<aesch. lib. 131> φίλον τ' ̓Ορέστην: πῶς ἀνάξομεν δόμοις;
<aesch. lib. 132> πεπραμένοι γὰρ νῦν γέ πως ἀλώμεθα
<aesch. lib. 133> πρὸς τῆς τεκούσης, ἄνδρα δ' ἀντηλλάξατο
<aesch. lib. 134> Αἴγισθον, ὅσπερ σοῦ φόνου μεταίτιος.
<aesch. lib. 135> κἀγὼ μὲν ἀντίδουλος: ἐκ δὲ χρημάτων
<aesch. lib. 136> φεύγων ̓Ορέστης ἐστίν, οἱ δ' ὑπερκόπως
<aesch. lib. 137> ἐν τοῖσι σοῖς πόνοισι χλίουσιν μέγα.
<aesch. lib. 138> ἐλθεῖν δ' ̓Ορέστην δεῦρο σὺν τύχῃ τινὶ
<aesch. lib. 139> κατεύχομαί σοι, καὶ σὺ κλῦθί μου, πάτερ:
<aesch. lib. 140> αὐτῇ τέ μοι δὸς σωφρονεστέραν πολὺ
<aesch. lib. 141> μητρὸς γενέσθαι χεῖρά τ' εὐσεβεστέραν.
<aesch. lib. 142> ἡμῖν μὲν εὐχὰς τάσδε, τοῖς δ' ἐναντίοις
<aesch. lib. 143> λέγω φανῆναί σου, πάτερ, τιμάορον,
<aesch. lib. 144> καὶ τοὺς κτανόντας ἀντικατθανεῖν δίκῃ.
<aesch. lib. 145> ταῦτ' ἐν μέσῳ τίθημι τῆς καλῆς ἀρᾶς,
<aesch. lib. 146> κείνοις λέγουσα τήνδε τὴν κακὴν ἀράν:
<aesch. lib. 147> ἡμῖν δὲ πομπὸς ἴσθι τῶν ἐσθλῶν ἄνω,
<aesch. lib. 148> σὺν θεοῖσι καὶ γῇ καὶ δίκῃ νικηφόρῳ.”
<aesch. lib. 149> τοιαῖσδ' ἐπ' εὐχαῖς τάσδ' ἐπισπένδω χοάς.
<aesch. lib. 150> ὑμᾶς δὲ κωκυτοῖς ἐπανθίζειν νόμος,
<aesch. lib. 151> παιᾶνα τοῦ θανόντος ἐξαυδωμένας.
<aesch. lib. 152> ἵετε δάκρυ καναχὲς ὀλόμενον
<aesch. lib. 153> ὀλομένῳ δεσπότᾳ
<aesch. lib. 154> πρὸς ἔρυμα τόδε κακῶν, κεδνῶν τ'
<aesch. lib. 155> ἀπότροπον ἄγος ἀπεύχετον
<aesch. lib. 156> κεχυμένων χοᾶν. κλύε δέ μοι, κλύε, σέ-
<aesch. lib. 157> βας ὦ δέσποτ', ἐξ ἀμαυρᾶς φρενός.
<aesch. lib. 158> ὀτοτοτοτοτοτοτοῖ,
<aesch. lib. 159> ἴτω τις δορυ-
<aesch. lib. 160> σθενὴς ἀνήρ, ἀναλυτὴρ δόμων,
<aesch. lib. 161> Σκυθικά τ' ἐν χεροῖν παλίντον'
<aesch. lib. 162> ἐν ἔργῳ βέλη 'πιπάλλων ̓́Αρης
<aesch. lib. 163> σχέδιά τ' αὐτόκωπα νωμῶν ξίφη.
<aesch. lib. 164> ἔχει μὲν ἤδη γαπότους χοὰς πατήρ:
<aesch. lib. 165> νέου δὲ μύθου τοῦδε κοινωνήσατε:
<aesch. lib. 166> λέγοις ἄν: ὀρχεῖται δὲ καρδία φόβῳ.
<aesch. lib. 167> ὁρῶ τομαῖον τόνδε βόστρυχον τάφῳ.
<aesch. lib. 168> τίνος ποτ' ἀνδρός, ἢ βαθυζώνου κόρης;
<aesch. lib. 170> εὐξύμβολον τόδ' ἐστὶ παντὶ δοξάσαι.
<aesch. lib. 171> πῶς οὖν; παλαιὰ παρὰ νεωτέρας μάθω.
<aesch. lib. 172> οὐκ ἔστιν ὅστις πλὴν ἐμοῦ κείραιτό νιν.
<aesch. lib. 173> ἐχθροὶ γὰρ οἷς προσῆκε πενθῆσαι τριχί.
<aesch. lib. 174> καὶ μὴν ὅδ' ἐστὶ κάρτ' ἰδεῖν ὁμόπτερος—
<aesch. lib. 175> ποίαις ἐθείραις; τοῦτο γὰρ θέλω μαθεῖν.
<aesch. lib. 176> αὐτοῖσιν ἡμῖν κάρτα προσφερὴς ἰδεῖν.
<aesch. lib. 177> μῶν οὖν ̓Ορέστου κρύβδα δῶρον ἦν τόδε;
<aesch. lib. 178> μάλιστ' ἐκείνου βοστρύχοις προσείδεται.
<aesch. lib. 179> καὶ πῶς ἐκεῖνος δεῦρ' ἐτόλμησεν μολεῖν;
<aesch. lib. 180> ἔπεμψε χαίτην κουρίμην χάριν πατρός.
<aesch. lib. 181> οὐχ ἧσσον εὐδάκρυτά μοι λέγεις τάδε,
<aesch. lib. 182> εἰ τῆσδε χώρας μήποτε ψαύσει ποδί.
<aesch. lib. 183> κἀμοὶ προσέστη καρδίας κλυδώνιον
<aesch. lib. 184> χολῆς, ἐπαίσθην δ' ὡς διανταίῳ βέλει:
<aesch. lib. 185> ἐξ ὀμμάτων δὲ δίψιοι πίπτουσί μοι
<aesch. lib. 186> σταγόνες ἄφρακτοι δυσχίμου πλημμυρίδος,
<aesch. lib. 187> πλόκαμον ἰδούσῃ τόνδε: πῶς γὰρ ἐλπίσω
<aesch. lib. 188> ἀστῶν τιν' ἄλλον τῆσδε δεσπόζειν φόβης;
<aesch. lib. 189> ἀλλ' οὐδὲ μήν νιν ἡ κτανοῦς' ἐκείρατο,
<aesch. lib. 190> ἐμὴ δὲ μήτηρ, οὐδαμῶς ἐπώνυμον
<aesch. lib. 191> φρόνημα παισὶ δύσθεον πεπαμένη.
<aesch. lib. 192> ἐγὼ δ' ὅπως μὲν ἄντικρυς τάδ' αἰνέσω,
<aesch. lib. 193> εἶναι τόδ' ἀγλάισμά μοι τοῦ φιλτάτου
<aesch. lib. 194> βροτῶν ̓Ορέστου—σαίνομαι δ' ὑπ' ἐλπίδος.  φεῦ.
<aesch. lib. 195> εἴθ' εἶχε φωνὴν εὔφρον' ἀγγέλου δίκην,
<aesch. lib. 196> ὅπως δίφροντις οὖσα μὴ 'κινυσσόμην,
<aesch. lib. 197> ἀλλ' εὖ 'σαφήνει τόνδ' ἀποπτύσαι πλόκον,
<aesch. lib. 198> εἴπερ γ' ἀπ' ἐχθροῦ κρατὸς ἦν τετμημένος,
<aesch. lib. 199> ἢ ξυγγενὴς ὢν εἶχε συμπενθεῖν ἐμοὶ
<aesch. lib. 200> ἄγαλμα τύμβου τοῦδε καὶ τιμὴν πατρός.
<aesch. lib. 201> ἀλλ' εἰδότας μὲν τοὺς θεοὺς καλούμεθα,
<aesch. lib. 202> οἵοισιν ἐν χειμῶσι ναυτίλων δίκην
<aesch. lib. 203> στροβούμεθ': εἰ δὲ χρὴ τυχεῖν σωτηρίας,
<aesch. lib. 204> σμικροῦ γένοιτ' ἂν σπέρματος μέγας πυθμήν.
<aesch. lib. 205> καὶ μὴν στίβοι γε, δεύτερον τεκμήριον,
<aesch. lib. 206> ποδῶν ὅμοιοι τοῖς τ' ἐμοῖσιν ἐμφερεῖς—
<aesch. lib. 207> καὶ γὰρ δύ' ἐστὸν τώδε περιγραφὰ ποδοῖν,
<aesch. lib. 208> αὐτοῦ τ' ἐκείνου καὶ συνεμπόρου τινός.
<aesch. lib. 209> πτέρναι τενόντων θ' ὑπογραφαὶ μετρούμεναι
<aesch. lib. 210> εἰς ταὐτὸ συμβαίνουσι τοῖς ἐμοῖς στίβοις.
<aesch. lib. 211> πάρεστι δ' ὠδὶς καὶ φρενῶν καταφθορά.
<aesch. lib. 212> εὔχου τὰ λοιπά, τοῖς θεοῖς τελεσφόρους
<aesch. lib. 213> εὐχὰς ἐπαγγέλλουσα, τυγχάνειν καλῶς.
<aesch. lib. 214> ἐπεὶ τί νῦν ἕκατι δαιμόνων κυρῶ;
<aesch. lib. 215> εἰς ὄψιν ἥκεις ὧνπερ ἐξηύχου πάλαι.
<aesch. lib. 216> καὶ τίνα σύνοισθά μοι καλουμένῃ βροτῶν;
<aesch. lib. 217> σύνοιδ' ̓Ορέστην πολλά ς' ἐκπαγλουμένην.
<aesch. lib. 218> καὶ πρὸς τί δῆτα τυγχάνω κατευγμάτων;
<aesch. lib. 219> ὅδ' εἰμί: μὴ μάτευ' ἐμοῦ μᾶλλον φίλον.
<aesch. lib. 220> ἀλλ' ἦ δόλον τιν', ὦ ξέν', ἀμφί μοι πλέκεις;
<aesch. lib. 221> αὐτὸς καθ' αὑτοῦ τἄρα μηχανορραφῶ.
<aesch. lib. 222> ἀλλ' ἐν κακοῖσι τοῖς ἐμοῖς γελᾶν θέλεις.
<aesch. lib. 223> κἀν τοῖς ἐμοῖς ἄρ', εἴπερ ἔν γε τοῖσι σοῖς
<aesch. lib. 224> ὡς ὄντ' ̓Ορέστην τάδε ς' ἐγὼ προσεννέπω;
<aesch. lib. 225> αὐτὸν μὲν οὖν ὁρῶσα δυσμαθεῖς ἐμέ:
<aesch. lib. 226> κουρὰν δ' ἰδοῦσα τήνδε κηδείου τριχὸς
<aesch. lib. 228> ἰχνοσκοποῦσά τ' ἐν στίβοισι τοῖς ἐμοῖς
<aesch. lib. 227> ἀνεπτερώθης κἀδόκεις ὁρᾶν ἐμέ.
<aesch. lib. 230> σκέψαι τομῇ προσθεῖσα βόστρυχον τριχὸς
<aesch. lib. 229> σαυτῆς ἀδελφοῦ σύμμετρον τὠμῷ κάρᾳ.
<aesch. lib. 231> ἰδοῦ δ' ὕφασμα τοῦτο, σῆς ἔργον χερός,
<aesch. lib. 232> σπάθης τε πληγὰς ἠδὲ θήρειον γραφήν.
<aesch. lib. 233> ἔνδον γενοῦ, χαρᾷ δὲ μὴ 'κπλαγῇς φρένας:
<aesch. lib. 234> τοὺς φιλτάτους γὰρ οἶδα νῷν ὄντας πικρούς.
<aesch. lib. 235> ὦ φίλτατον μέλημα δώμασιν πατρός,
<aesch. lib. 236> δακρυτὸς ἐλπὶς σπέρματος σωτηρίου,
<aesch. lib. 237> ἀλκῇ πεποιθὼς δῶμ' ἀνακτήσῃ πατρός.
<aesch. lib. 238> ὦ τερπνὸν ὄμμα τέσσαρας μοίρας ἔχον
<aesch. lib. 239> ἐμοί: προσαυδᾶν δ' ἐστ' ἀναγκαίως ἔχον
<aesch. lib. 240> πατέρα τε, καὶ τὸ μητρὸς ἐς σέ μοι ῥέπει
<aesch. lib. 241> στέργηθρον: ἡ δὲ πανδίκως ἐχθαίρεται:
<aesch. lib. 242> καὶ τῆς τυθείσης νηλεῶς ὁμοσπόρου:
<aesch. lib. 243> πιστὸς δ' ἀδελφὸς ἦσθ', ἐμοὶ σέβας φέρων
<aesch. lib. 244> μόνος: Κράτος τε καὶ Δίκη σὺν τῷ τρίτῳ
<aesch. lib. 245> πάντων μεγίστῳ Ζηνὶ συγγένοιτό σοι.
<aesch. lib. 246> Ζεῦ Ζεῦ, θεωρὸς τῶνδε πραγμάτων γενοῦ:
<aesch. lib. 247> ἰδοῦ δὲ γένναν εὖνιν αἰετοῦ πατρός,
<aesch. lib. 248> θανόντος ἐν πλεκταῖσι καὶ σπειράμασιν
<aesch. lib. 249> δεινῆς ἐχίδνης. τοὺς δ' ἀπωρφανισμένους
<aesch. lib. 250> νῆστις πιέζει λιμός: οὐ γὰρ ἐντελεῖς
<aesch. lib. 251> θήραν πατρῴαν προσφέρειν σκηνήμασιν.
<aesch. lib. 252> οὕτω δὲ κἀμὲ τήνδε τ', ̓Ηλέκτραν λέγω,
<aesch. lib. 253> ἰδεῖν πάρεστί σοι, πατροστερῆ γόνον,
<aesch. lib. 254> ἄμφω φυγὴν ἔχοντε τὴν αὐτὴν δόμων.
<aesch. lib. 255> καὶ τοῦ θυτῆρος καί σε τιμῶντος μέγα
<aesch. lib. 256> πατρὸς νεοσσοὺς τούσδ' ἀποφθείρας πόθεν
<aesch. lib. 257> ἕξεις ὁμοίας χειρὸς εὔθοινον γέρας;
<aesch. lib. 258> οὔτ' αἰετοῦ γένεθλ' ἀποφθείρας, πάλιν
<aesch. lib. 259> πέμπειν ἔχοις ἂν σήματ' εὐπιθῆ βροτοῖς:
<aesch. lib. 260> οὔτ' ἀρχικός σοι πᾶς ὅδ' αὐανθεὶς πυθμὴν
<aesch. lib. 261> βωμοῖς ἀρήξει βουθύτοις ἐν ἤμασιν.
<aesch. lib. 262> κόμιζ', ἀπὸ σμικροῦ δ' ἂν ἄρειας μέγαν
<aesch. lib. 263> δόμον, δοκοῦντα κάρτα νῦν πεπτωκέναι.
<aesch. lib. 264> ὦ παῖδες, ὦ σωτῆρες ἑστίας πατρός,
<aesch. lib. 265> σιγᾶθ', ὅπως μὴ πεύσεταί τις, ὦ τέκνα,
<aesch. lib. 266> γλώσσης χάριν δὲ πάντ' ἀπαγγείλῃ τάδε
<aesch. lib. 267> πρὸς τοὺς κρατοῦντας: οὓς ἴδοιμ' ἐγώ ποτε
<aesch. lib. 268> θανόντας ἐν κηκῖδι πισσήρει φλογός.
<aesch. lib. 269> οὔτοι προδώσει Λοξίου μεγασθενὴς
<aesch. lib. 270> χρησμὸς κελεύων τόνδε κίνδυνον περᾶν,
<aesch. lib. 271> κἀξορθιάζων πολλὰ καὶ δυσχειμέρους
<aesch. lib. 272> ἄτας ὑφ' ἧπαρ θερμὸν ἐξαυδώμενος,
<aesch. lib. 273> εἰ μὴ μέτειμι τοῦ πατρὸς τοὺς αἰτίους:
<aesch. lib. 274> τρόπον τὸν αὐτὸν ἀνταποκτεῖναι λέγων,
<aesch. lib. 275> ἀποχρημάτοισι ζημίαις ταυρούμενον:
<aesch. lib. 276> αὐτὸν δ' ἔφασκε τῇ φίλῃ ψυχῇ τάδε
<aesch. lib. 277> τείσειν μ' ἔχοντα πολλὰ δυστερπῆ κακά.
<aesch. lib. 278> τὰ μὲν γὰρ ἐκ γῆς δυσφρόνων μηνίματα
<aesch. lib. 279> βροτοῖς πιφαύσκων εἶπε, τὰς δ' αἰνῶν νόσους,
<aesch. lib. 280> σαρκῶν ἐπαμβατῆρας ἀγρίαις γνάθοις
<aesch. lib. 281> λειχῆνας ἐξέσθοντας ἀρχαίαν φύσιν:
<aesch. lib. 282> λευκὰς δὲ κόρσας τῇδ' ἐπαντέλλειν νόσῳ:
<aesch. lib. 283> ἄλλας τ' ἐφώνει προσβολάς ̓Ερινύων
<aesch. lib. 284> ἐκ τῶν πατρῴων αἱμάτων τελουμένας:
<aesch. lib. 285> τὸ γὰρ σκοτεινὸν τῶν ἐνερτέρων βέλος
<aesch. lib. 286> ἐκ προστροπαίων ἐν γένει πεπτωκότων,
<aesch. lib. 287> καὶ λύσσα καὶ μάταιος ἐκ νυκτῶν φόβος
<aesch. lib. 288> ὁρῶντα λαμπρὸν ἐν σκότῳ νωμῶντ' ὀφρὺν
<aesch. lib. 289> κινεῖ, ταράσσει, καὶ διώκεσθαι πόλεως
<aesch. lib. 290> χαλκηλάτῳ πλάστιγγι λυμανθὲν δέμας.
<aesch. lib. 291> καὶ τοῖς τοιούτοις οὔτε κρατῆρος μέρος
<aesch. lib. 292> εἶναι μετασχεῖν, οὐ φιλοσπόνδου λιβός,
<aesch. lib. 293> βωμῶν τ' ἀπείργειν οὐχ ὁρωμένην πατρὸς
<aesch. lib. 294> μῆνιν: δέχεσθαι δ' οὔτε συλλύειν τινά.
<aesch. lib. 295> πάντων δ' ἄτιμον κἄφιλον θνῄσκειν χρόνῳ
<aesch. lib. 296> κακῶς ταριχευθέντα παμφθάρτῳ μόρῳ.
<aesch. lib. 297> τοιοῖσδε χρησμοῖς ἆρα χρὴ πεποιθέναι;
<aesch. lib. 298> κεἰ μὴ πέποιθα, τοὔργον ἔστ' ἐργαστέον.
<aesch. lib. 299> πολλοὶ γὰρ εἰς ἓν συμπίτνουσιν ἵμεροι,
<aesch. lib. 300> θεοῦ τ' ἐφετμαὶ καὶ πατρὸς πένθος μέγα,
<aesch. lib. 301> καὶ πρὸς πιέζει χρημάτων ἀχηνία,
<aesch. lib. 302> τὸ μὴ πολίτας εὐκλεεστάτους βροτῶν,
<aesch. lib. 303> Τροίας ἀναστατῆρας εὐδόξῳ φρενί,
<aesch. lib. 304> δυοῖν γυναικοῖν ὧδ' ὑπηκόους πέλειν.
<aesch. lib. 305> θήλεια γὰρ φρήν: εἰ δὲ μή, τάχ' εἴσεται.
<aesch. lib. 306> ἀλλ' ὦ μεγάλαι Μοῖραι, Διόθεν
<aesch. lib. 307> τῇδε τελευτᾶν,
<aesch. lib. 308> τὸ δίκαιον μεταβαίνει.
<aesch. lib. 309> ἀντὶ μὲν ἐχθρᾶς γλώσσης ἐχθρὰ
<aesch. lib. 310> γλῶσσα τελείσθω: τοὐφειλόμενον
<aesch. lib. 311> πράσσουσα Δίκη μέγ' ἀυτεῖ:
<aesch. lib. 312> ἀντὶ δὲ πληγῆς φονίας φονίαν
<aesch. lib. 313> πληγὴν τινέτω. δράσαντι παθεῖν,
<aesch. lib. 314> τριγέρων μῦθος τάδε φωνεῖ.
<aesch. lib. 315> ὦ πάτερ αἰνόπατερ, τί σοι
<aesch. lib. 316> φάμενος ἢ τί ῥέξας
<aesch. lib. 317> τύχοιμ' ἂν ἕκαθεν οὐρίσας,
<aesch. lib. 318> ἔνθα ς' ἔχουσιν εὐναί,
<aesch. lib. 319> σκότῳ φάος ἀντίμοι-
<aesch. lib. 320> ρον; χάριτες δ' ὁμοίως
<aesch. lib. 321> κέκληνται γόος εὐκλεὴς
<aesch. lib. 322> προσθοδόμοις ̓Ατρείδαις.
<aesch. lib. 323> τέκνον, φρόνημα τοῦ
<aesch. lib. 324> θανόντος οὐ δαμάζει
<aesch. lib. 325> πυρὸς ἡ μαλερὰ γνάθος,
<aesch. lib. 326> φαίνει δ' ὕστερον ὀργάς:
<aesch. lib. 327> ὀτοτύζεται δ' ὁ θνῄσκων,
<aesch. lib. 328> ἀναφαίνεται δ' ὁ βλάπτων.
<aesch. lib. 329> πατέρων τε καὶ τεκόντων
<aesch. lib. 330> γόος ἔνδικος ματεύει
<aesch. lib. 331> τὸ πᾶν ἀμφιλαφής ταραχθείς.
<aesch. lib. 332> κλῦθὶ νυν, ὦ πάτερ, ἐν μέρει
<aesch. lib. 333> πολυδάκρυτα πένθη.
<aesch. lib. 334> δίπαις τοί ς' ἐπιτύμβιος
<aesch. lib. 335> θρῆνος ἀναστενάζει.
<aesch. lib. 336> τάφος δ' ἱκέτας δέδεκται
<aesch. lib. 337> φυγάδας θ' ὁμοίως.
<aesch. lib. 338> τί τῶνδ' εὖ, τί δ' ἄτερ κακῶν;
<aesch. lib. 339> οὐκ ἀτρίακτος ἄτα;
<aesch. lib. 340> ἀλλ' ἔτ' ἂν ἐκ τῶνδε θεὸς χρῄζων
<aesch. lib. 341> θείη κελάδους εὐφθογγοτέρους:
<aesch. lib. 342> ἀντὶ δὲ θρήνων ἐπιτυμβιδίων
<aesch. lib. 343> παιὰν μελάθροις ἐν βασιλείοις
<aesch. lib. 344> νεοκρᾶτα φίλον κομίσειεν.
<aesch. lib. 345> εἰ γὰρ ὑπ' ̓Ιλίῳ
<aesch. lib. 346> πρός τινος Λυκίων, πάτερ,
<aesch. lib. 347> δορίτμητος κατηναρίσθης:
<aesch. lib. 348> λιπὼν ἂν εὔκλειαν ἐν δόμοισι
<aesch. lib. 349> τέκνων τ' ἐν κελεύθοις
<aesch. lib. 350> ἐπιστρεπτὸν αἰῶ
<aesch. lib. 351> κτίσας πολύχωστον ἂν εἶχες
<aesch. lib. 352> τάφον διαποντίου γᾶς
<aesch. lib. 353> δώμασιν εὐφόρητον,
<aesch. lib. 354> φίλος φίλοισι τοῖς
<aesch. lib. 355> ἐκεῖ καλῶς θανοῦσιν
<aesch. lib. 356> κατὰ χθονὸς ἐμπρέπων
<aesch. lib. 357> σεμνότιμος ἀνάκτωρ,
<aesch. lib. 358> πρόπολός τε τῶν μεγίστων
<aesch. lib. 359> χθονίων ἐκεῖ τυράννων:
<aesch. lib. 360> βασιλεὺς γὰρ ἦσθ', ὄφρ' ἔζης,
<aesch. lib. 361> μόριμον λάχος πιπλάντων
<aesch. lib. 362> χεροῖν πεισίβροτόν τε βάκτρον.
<aesch. lib. 363> μηδ' ὑπὸ Τρωίας
<aesch. lib. 364> τείχεσι φθίμενος, πάτερ,
<aesch. lib. 365> μετ' ἄλλῳ δουρικμῆτι λαῷ
<aesch. lib. 366> παρὰ Σκαμάνδρου πόρον τεθάφθαι.
<aesch. lib. 367> πάρος δ' οἱ κτανόντες
<aesch. lib. 368> νιν οὕτως δαμῆναι
<aesch. lib. 369> φίλοις, θανατηφόρον αἶσαν
<aesch. lib. 370> πρόσω τινὰ πυνθάνεσθαι
<aesch. lib. 371> τῶνδε πόνων ἄπειρον.
<aesch. lib. 372> ταῦτα μέν, ὦ παῖ, κρείσσονα χρυσοῦ,
<aesch. lib. 373> μεγάλης δὲ τύχης καὶ ὑπερβορέου
<aesch. lib. 374> μείζονα φωνεῖς: δύνασαι γάρ.
<aesch. lib. 375> ἀλλὰ διπλῆς γὰρ τῆσδε μαράγνης
<aesch. lib. 376> δοῦπος ἱκνεῖται: τῶν μὲν ἀρωγοὶ
<aesch. lib. 377> κατὰ γῆς ἤδη, τῶν δὲ κρατούντων
<aesch. lib. 378> χέρες οὐχ ὅσιαι στυγερῶν τούτων:
<aesch. lib. 379> παισὶ δὲ μᾶλλον γεγένηται.
<aesch. lib. 380> τοῦτο διαμπερὲς οὖς
<aesch. lib. 381> ἵκεθ' ἅπερ τι βέλος.
<aesch. lib. 382> Ζεῦ Ζεῦ, κάτωθεν ἀμπέμπων
<aesch. lib. 383> ὑστερόποινον ἄταν
<aesch. lib. 384> βροτῶν τλάμονι καὶ πανούργῳ
<aesch. lib. 385> χειρὶ—τοκεῦσι δ' ὅμως τελεῖται.
<aesch. lib. 386> ἐφυμνῆσαι γένοιτό μοι πυκά-
<aesch. lib. 387> εντ' ὀλολυγμὸν ἀνδρὸς
<aesch. lib. 388> θεινομένου, γυναικός τ'
<aesch. lib. 389> ὀλλυμένας: τί γὰρ κεύθω φρενὸς οἷον ἔμπας
<aesch. lib. 390> ποτᾶται; πάροιθεν δὲ πρῴρας
<aesch. lib. 391> δριμὺς ἄηται κραδίας
<aesch. lib. 392> θυμὸς ἔγκοτον στύγος.
<aesch. lib. 393> καί πότ' ἂν ἀμφιθαλὴς
<aesch. lib. 395> Ζεὺς ἐπὶ χεῖρα βάλοι,
<aesch. lib. 396> φεῦ φεῦ, κάρανα δαί̈ξας;
<aesch. lib. 397> πιστὰ γένοιτο χώρᾳ.
<aesch. lib. 398> δίκαν δ' ἐξ ἀδίκων ἀπαιτῶ.
<aesch. lib. 399> κλῦτε δὲ Γᾶ χθονίων τε τιμαί.
<aesch. lib. 400> ἀλλὰ νόμος μὲν φονίας σταγόνας
<aesch. lib. 401> χυμένας ἐς πέδον ἄλλο προσαιτεῖν
<aesch. lib. 402> αἷμα. βοᾷ γὰρ λοιγὸς ̓Ερινὺν
<aesch. lib. 403> παρὰ τῶν πρότερον φθιμένων ἄτην
<aesch. lib. 404> ἑτέραν ἐπάγουσαν ἐπ' ἄτῃ.
<aesch. lib. 405> πόποι δὴ νερτέρων τυραννίδες,
<aesch. lib. 406> ἴδετε πολυκρατεῖς ̓Αραὶ φθινομένων,
<aesch. lib. 407> ἴδεσθ' ̓Ατρειδᾶν τὰ λοίπ' ἀμηχάνως
<aesch. lib. 408> ἔχοντα καὶ δωμάτων
<aesch. lib. 409> ἄτιμα. πᾷ τις τράποιτ' ἄν, ὦ Ζεῦ;
<aesch. lib. 410> πέπαλται δαὖτὲ μοι φίλον κέαρ
<aesch. lib. 411> τόνδε κλύουσαν οἶκτον
<aesch. lib. 412> καὶ τότε μὲν δύσελπις,
<aesch. lib. 413> σπλάγχνα δέ μοι κελαινοῦ-
<aesch. lib. 414> ται πρὸς ἔπος κλυούσᾳ.
<aesch. lib. 415> ὅταν δ' αὖτ' ἐπ' ἀλκῆς ἐπάρῃ μ'
<aesch. lib. 416> ἐλπὶς, ἀπέστασεν ἄχος
<aesch. lib. 417> προσφανεῖσά μοι καλῶς.
<aesch. lib. 418> τί δ' ἂν φάντες τύχοιμεν ἢ τά περ
<aesch. lib. 419> πάθομεν ἄχεα πρός γε τῶν τεκομένων;
<aesch. lib. 420> πάρεστι σαίνειν, τὰ δ' οὔτι θέλγεται.
<aesch. lib. 421> λύκος γὰρ ὥστ' ὠμόφρων
<aesch. lib. 422> ἄσαντος ἐκ ματρός ἐστι θυμός.
<aesch. lib. 423> ἔκοψα κομμὸν ̓́Αριον ἔν τε Κισσίας
<aesch. lib. 424> νόμοις ἰηλεμιστρίας,
<aesch. lib. 425> ἀπριγδόπληκτα πολυπλάνητα δ' ἦν ἰδεῖν
<aesch. lib. 426> ἐπασσυτεροτριβῆ τὰ χερὸς ὀρέγματα
<aesch. lib. 427> ἄνωθεν ἀνέκαθεν, κτύπῳ δ' ἐπερρόθει
<aesch. lib. 428> κροτητὸν ἀμὸν καὶ πανάθλιον κάρα.
<aesch. lib. 429> ἰὼ ἰὼ δαί̈α
<aesch. lib. 430> πάντολμε μᾶτερ, δαί̈αις ἐν ἐκφοραῖς
<aesch. lib. 431> ἄνευ πολιτᾶν ἄνακτ',
<aesch. lib. 432> ἄνευ δὲ πενθημάτων
<aesch. lib. 433> ἔτλας ἀνοίμωκτον ἄνδρα θάψαι.
<aesch. lib. 434> τὸ πᾶν ἀτίμως ἔλεξας, οἴμοι.
<aesch. lib. 435> πατρὸς δ' ἀτίμωσιν ἆρα τείσει
<aesch. lib. 436> ἕκατι μὲν δαιμόνων,
<aesch. lib. 437> ἕκατι δ' ἀμᾶν χερῶν;
<aesch. lib. 438> ἔπειτ' ἐγὼ νοσφίσας ὀλοίμαν.
<aesch. lib. 439> ἐμασχαλίσθη δέ γ', ὡς τόδ' εἰδῇς:
<aesch. lib. 440> ἔπρασσε δ', ᾇπέρ νιν ὧδε θάπτει,
<aesch. lib. 441> μόρον κτίσαι μωμένα
<aesch. lib. 442> ἄφερτον αἰῶνι σῷ.
<aesch. lib. 443> κλύεις πατρῴους δύας ἀτίμους.
<aesch. lib. 445> λέγεις πατρῷον μόρον: ἐγὼ δ' ἀπεστάτουν
<aesch. lib. 446> ἄτιμος, οὐδὲν ἀξία:
<aesch. lib. 447> μυχῷ δ' ἄφερκτος πολυσινοῦς κυνὸς δίκαν
<aesch. lib. 448> ἑτοιμότερα γέλωτος ἀνέφερον λίβη,
<aesch. lib. 449> χέουσα πολύδακρυν γόον κεκρυμμένα.
<aesch. lib. 450> τοιαῦτ' ἀκούων ἐν φρεσὶν γράφου ˘ ¯.
<aesch. lib. 451> δι' ὤτων δὲ συν-
<aesch. lib. 452> τέτραινε μῦθον ἡσύχῳ φρενῶν βάσει.
<aesch. lib. 453> τὰ μὲν γὰρ οὕτως ἔχει,
<aesch. lib. 454> τὰ δ' αὐτὸς ὄργα μαθεῖν.
<aesch. lib. 455> πρέπει δ' ἀκάμπτῳ μένει καθήκειν.
<aesch. lib. 456> σὲ τοι λέγω, ξυγγενοῦ, πάτερ, φίλοις.
<aesch. lib. 457> ἐγὼ δ' ἐπιφθέγγομαι κεκλαυμένα.
<aesch. lib. 458> στάσις δὲ πάγκοινος ἅδ' ἐπιρροθεῖ:
<aesch. lib. 459> ἄκουσον ἐς φάος μολών,
<aesch. lib. 460> ξὺν δὲ γενοῦ πρὸς ἐχθρούς.
<aesch. lib. 461> ̓́Αρης ̓́Αρει ξυμβαλεῖ, Δίκᾳ Δίκα.
<aesch. lib. 462> ἰὼ θεοί, κραίνετ' ἐνδίκως δίκας.
<aesch. lib. 463> τρόμος μ' ὑφέρπει κλύουσαν εὐγμάτων.
<aesch. lib. 464> τὸ μόρσιμον μένει πάλαι,
<aesch. lib. 465> εὐχομένοις δ' ἂν ἔλθοι.
<aesch. lib. 466> ὦ πόνος ἐγγενὴς
<aesch. lib. 467> καὶ παράμουσος ̓́Ατας
<aesch. lib. 468> αἱματόεσσα πλαγά.
<aesch. lib. 469> ἰὼ δύστον' ἄφερτα κήδη:
<aesch. lib. 470> ἰὼ δυσκατάπαυστον ἄλγος.
<aesch. lib. 471> δώμασιν ἔμμοτον
<aesch. lib. 472> τῶνδ' ἄκος, οὐδ' ἀπ' ἄλλων
<aesch. lib. 473> ἔκτοθεν, ἀλλ' ἀπ' αὐτῶν,
<aesch. lib. 474> δι' ὠμὰν ἔριν αἱματηράν.
<aesch. lib. 475> θεῶν τῶν κατὰ γᾶς ὅδ' ὕμνος.
<aesch. lib. 476> ἀλλὰ κλύοντες, μάκαρες χθόνιοι,
<aesch. lib. 477> τῆσδε κατευχῆς πέμπετ' ἀρωγὴν
<aesch. lib. 478> παισὶν προφρόνως ἐπὶ νίκῃ.
<aesch. lib. 479> πάτερ, τρόποισιν οὐ τυραννικοῖς θανών,
<aesch. lib. 480> αἰτουμένῳ μοι δὸς κράτος τῶν σῶν δόμων.
<aesch. lib. 481> κἀγώ, πάτερ, τοιάνδε σου χρείαν ἔχω,
<aesch. lib. 482> φυγεῖν μέγαν προσθεῖσαν Αἰγίσθῳ φθόρον.
<aesch. lib. 483> οὕτω γὰρ ἄν σοι δαῖτες ἔννομοι βροτῶν
<aesch. lib. 484> κτιζοίατ': εἰ δὲ μή, παρ' εὐδείπνοις ἔσῃ
<aesch. lib. 485> ἄτιμος ἐμπύροισι κνισωτοῖς χθονός.
<aesch. lib. 486> κἀγὼ χοάς σοι τῆς ἐμῆς παγκληρίας
<aesch. lib. 487> οἴσω πατρῴων ἐκ δόμων γαμηλίους:
<aesch. lib. 488> πάντων δὲ πρῶτον τόνδε πρεσβεύσω τάφον.
<aesch. lib. 489> ὦ Γαῖ', ἄνες μοι πατέρ' ἐποπτεῦσαι μάχην.
<aesch. lib. 490> ὦ Περσέφασσα, δὸς δ' ἔτ' εὔμορφον κράτος.
<aesch. lib. 491> μέμνησο λουτρῶν οἷς ἐνοσφίσθης, πάτερ.
<aesch. lib. 492> μέμνησο δ' ἀμφίβληστρον ὡς ἐκαίνισαν.
<aesch. lib. 493> πέδαις δ' ἀχαλκεύτοις ἐθηρεύθης, πάτερ.
<aesch. lib. 494> αἰσχρῶς τε βουλευτοῖσιν ἐν καλύμμασιν.
<aesch. lib. 495> ἆρ' ἐξεγείρῃ τοῖσδ' ὀνείδεσιν, πάτερ;
<aesch. lib. 496> ἆρ' ὀρθὸν αἴρεις φίλτατον τὸ σὸν κάρα;
<aesch. lib. 497> ἤτοι δίκην ἴαλλε σύμμαχον φίλοις,
<aesch. lib. 498> ἢ τὰς ὁμοίας ἀντίδος λαβὰς λαβεῖν,
<aesch. lib. 499> εἴπερ κρατηθείς γ' ἀντινικῆσαι θέλεις.
<aesch. lib. 500> καὶ τῆσδ' ἄκουσον λοισθίου βοῆς, πάτερ,
<aesch. lib. 501> ἰδὼν νεοσσοὺς τούσδ' ἐφημένους τάφῳ:
<aesch. lib. 502> οἴκτιρε θῆλυν ἄρσενός θ' ὁμοῦ γόνον,
<aesch. lib. 503> καὶ μὴ 'ξαλείψῃς σπέρμα Πελοπιδῶν τόδε
<aesch. lib. 504> οὕτω γὰρ οὐ τέθνηκας οὐδὲ περ θανών:
<aesch. lib. 505> παῖδες γὰρ ἀνδρὶ κληδόνες σωτήριοι
<aesch. lib. 506> θανόντι: φελλοὶ δ' ὣς ἄγουσι δίκτυον,
<aesch. lib. 507> τὸν ἐκ βυθοῦ κλωστῆρα σῴζοντες λίνου.
<aesch. lib. 508> ἄκου', ὑπὲρ σοῦ τοιάδ' ἔστ' ὀδύρματα.
<aesch. lib. 509> αὐτὸς δὲ σῴζῃ τόνδε τιμήσας λόγον.
<aesch. lib. 510> καὶ μὴν ἀμεμφῆ τόνδ' ἐτείνατον λόγον,
<aesch. lib. 511> τίμημα τύμβου τῆς ἀνοιμώκτου τύχης.
<aesch. lib. 512> τὰ δ' ἄλλ', ἐπειδὴ δρᾶν κατώρθωσαι φρενί,
<aesch. lib. 513> ἔρδοις ἂν ἤδη δαίμονος πειρώμενος.
<aesch. lib. 514> ἔσται: πυθέσθαι δ' οὐδέν ἐστ' ἔξω δρόμου,
<aesch. lib. 515> πόθεν χοὰς ἔπεμψεν, ἐκ τίνος λόγου
<aesch. lib. 516> μεθύστερον τιμῶς' ἀνήκεστον πάθος;
<aesch. lib. 517> θανόντι δ' οὐ φρονοῦντι δειλαία χάρις
<aesch. lib. 518> ἐπέμπετ': οὐκ ἔχοιμ' ἂν εἰκάσαι τόδε.
<aesch. lib. 519> τὰ δῶρα μείω δ' ἐστὶ τῆς ἁμαρτίας.
<aesch. lib. 520> τὰ πάντα γάρ τις ἐκχέας ἀνθ' αἵματος
<aesch. lib. 521> ἑνός, μάτην ὁ μόχθος: ὧδ' ἔχει λόγος.
<aesch. lib. 522> θέλοντι δ', εἴπερ οἶσθ', ἐμοὶ φράσον τάδε.
<aesch. lib. 523> οἶδ', ὦ τέκνον, παρῆ γάρ: ἔκ τ' ὀνειράτων
<aesch. lib. 524> καὶ νυκτιπλάγκτων δειμάτων πεπαλμένη
<aesch. lib. 525> χοὰς ἔπεμψε τάσδε δύσθεος γυνή.
<aesch. lib. 526> ἦ καὶ πέπυσθε τοὔναρ, ὥστ' ὀρθῶς φράσαι;
<aesch. lib. 527> τεκεῖν δράκοντ' ἔδοξεν, ὡς αὐτὴ λέγει.
<aesch. lib. 528> καὶ ποῖ τελευτᾷ καὶ καρανοῦται λόγος;
<aesch. lib. 529> ἐν ι παιδὸς ὁρμίσαι δίκην.
<aesch. lib. 530> τίνος βορᾶς χρῄζοντα, νεογενὲς δάκος;
<aesch. lib. 531> αὐτὴ προσέσχε μαζὸν ἐν τὠνείρατι.
<aesch. lib. 532> καὶ πῶς ἄτρωτον οὖθαρ ἦν ὑπὸ στύγους;
<aesch. lib. 533> ὥστ' ἐν γάλακτι θρόμβον αἵματος σπάσαι.
<aesch. lib. 534> οὔτοι μάταιον: ἀνδρὸς ὄψανον πέλει.
<aesch. lib. 535> ἡ δ' ἐξ ὕπνου κέκλαγγεν ἐπτοημένη.
<aesch. lib. 536> πολλοὶ δ' ἀνῇθον, ἐκτυφλωθέντες σκότῳ,
<aesch. lib. 537> λαμπτῆρες ἐν δόμοισι δεσποίνης χάριν:
<aesch. lib. 538> πέμπει τ' ἔπειτα τάσδε κηδείους χοάς,
<aesch. lib. 539> ἄκος τομαῖον ἐλπίσασα πημάτων.
<aesch. lib. 540> ἀλλ' εὔχομαι γῇ τῇδε καὶ πατρὸς τάφῳ
<aesch. lib. 541> τοὔνειρον εἶναι τοῦτ' ἐμοὶ τελεσφόρον.
<aesch. lib. 542> κρίνω δέ τοί νιν ὥστε συγκόλλως ἔχειν.
<aesch. lib. 543> εἰ γὰρ τὸν αὐτὸν χῶρον ἐκλιπὼν ἐμοὶ
<aesch. lib. 544> οὕφις ἐμοῖσι σπαργάνοις ὡπλίζετο,
<aesch. lib. 545> καὶ μαστὸν ἀμφέχασκ' ἐμὸν θρεπτήριον,
<aesch. lib. 546> θρόμβῳ δ' ἔμειξεν αἵματος φίλον γάλα,
<aesch. lib. 547> ἡ δ' ἀμφὶ τάρβει τῷδ' ἐπῴμωξεν πάθει,
<aesch. lib. 548> δεῖ τοί νιν, ὡς ἔθρεψεν ἔκπαγλον τέρας,
<aesch. lib. 549> θανεῖν βιαίως: ἐκδρακοντωθεὶς δ' ἐγὼ
<aesch. lib. 550> κτείνω νιν, ὡς τοὔνειρον ἐννέπει τόδε.
<aesch. lib. 551> τερασκόπον δὴ τῶνδέ ς' αἱροῦμαι πέρι.
<aesch. lib. 552> γένοιτο δ' οὕτως. τἄλλα δ' ἐξηγοῦ φίλοις,
<aesch. lib. 553> τοὺς μέν τι ποιεῖν, τοὺς δὲ μή τι δρᾶν λέγων.
<aesch. lib. 554> ἁπλοῦς ὁ μῦθος: τήνδε μὲν στείχειν ἔσω,
<aesch. lib. 555> αἰνῶ δὲ κρύπτειν τάσδε συνθήκας ἐμάς,
<aesch. lib. 556> ὡς ἂν δόλῳ κτείναντες ἄνδρα τίμιον
<aesch. lib. 557> δόλοισι καὶ ληφθῶσιν ἐν ταὐτῷ βρόχῳ
<aesch. lib. 558> θανόντες, καὶ Λοξίας ἐφήμισεν,
<aesch. lib. 559> ἄναξ ̓Απόλλων, μάντις ἀψευδὴς τὸ πρίν.
<aesch. lib. 560> ξένῳ γὰρ εἰκώς, παντελῆ σαγὴν ἔχων,
<aesch. lib. 561> ἥξω σὺν ἀνδρὶ τῷδ' ἐφ' ἑρκείους πύλας
<aesch. lib. 562> Πυλάδῃ, ξένος τε καὶ δορύξενος δόμων.
<aesch. lib. 563> ἄμφω δὲ φωνὴν ἥσομεν Παρνησσίδα,
<aesch. lib. 564> γλώσσης ἀυτὴν Φωκίδος μιμουμένω.
<aesch. lib. 565> καὶ δὴ θυρωρῶν οὔτις ἂν φαιδρᾷ φρενὶ
<aesch. lib. 566> δέξαιτ', ἐπειδὴ δαιμονᾷ δόμος κακοῖς:
<aesch. lib. 567> μενοῦμεν οὕτως ὥστ' ἐπεικάζειν τινὰ
<aesch. lib. 568> δόμους παραστείχοντα καὶ τάδ' ἐννέπειν:
<aesch. lib. 569> “τί δὴ πύλαισι τὸν ἱκέτην ἀπείργεται
<aesch. lib. 570> Αἴγισθος, εἴπερ οἶδεν ἔνδημος παρών;”
<aesch. lib. 571> εἰ δ' οὖν ἀμείψω βαλὸν ἑρκείων πυλῶν
<aesch. lib. 572> κἀκεῖνον ἐν θρόνοισιν εὑρήσω πατρός,
<aesch. lib. 573> ἢ καὶ μολὼν ἔπειτά μοι κατὰ στόμα
<aesch. lib. 574> ἀρεῖ, σάφ' ἴσθι, καὶ κατ' ὀφθαλμοὺς βαλεῖ,
<aesch. lib. 575> πρὶν αὐτὸν εἰπεῖν “ποδαπὸς ὁ ξένος;” νεκρὸν
<aesch. lib. 576> θήσω, ποδώκει περιβαλὼν χαλκεύματι.
<aesch. lib. 577> φόνου δ' ̓Ερινὺς οὐχ ὑπεσπανισμένη
<aesch. lib. 578> ἄκρατον αἷμα πίεται τρίτην πόσιν.
<aesch. lib. 579> νῦν οὖν σὺ μὲν φύλασσε τἀν οἴκῳ καλῶς,
<aesch. lib. 580> ὅπως ἂν ἀρτίκολλα συμβαίνῃ τάδε:
<aesch. lib. 581> ὑμῖν δ' ἐπαινῶ γλῶσσαν εὔφημον φέρειν,
<aesch. lib. 582> σιγᾶν θ' ὅπου δεῖ καὶ λέγειν τὰ καίρια.
<aesch. lib. 583> τὰ δ' ἄλλα τούτῳ δεῦρ' ἐποπτεῦσαι λέγω,
<aesch. lib. 584> ξιφηφόρους ἀγῶνας ὀρθώσαντί μοι.
<aesch. lib. 585> πολλὰ μὲν γᾶ τρέφει
<aesch. lib. 586> δεινὰ καὶ δειμάτων ἄχη,
<aesch. lib. 587> πόντιαί τ' ἀγκάλαι κνωδάλων
<aesch. lib. 588> ἀνταίων βρύουσι:
<aesch. lib. 589> πλάθουσι βλαστοῦσι καὶ πεδαίχμιοι
<aesch. lib. 590> λαμπάδες πεδάοροι,
<aesch. lib. 591> πτανά τε καὶ πεδοβά-
<aesch. lib. 592> μονα κἀνεμοέντ' ἂν
<aesch. lib. 593> αἰγίδων φράσαι κότον.
<aesch. lib. 594> ἀλλ' ὑπέρτολμον ἀν-
<aesch. lib. 595> δρὸς φρόνημα τίς λέγοι
<aesch. lib. 596> καὶ γυναικῶν φρεσὶν τλαμόνων καὶ
<aesch. lib. 597> παντόλμους ἔρωτας
<aesch. lib. 598> ἄταισι συννόμους βροτῶν;
<aesch. lib. 599> ξυζύγους δ' ὁμαυλίας
<aesch. lib. 600> θηλυκρατὴς ἀπέρω-
<aesch. lib. 600> τος ἔρως παρανικᾷ
<aesch. lib. 601> κνωδάλων τε καὶ βροτῶν.
<aesch. lib. 602> ἴστω δ', ὅστις οὐχ ὑπόπτερος
<aesch. lib. 603> φροντίσιν, δαεὶς
<aesch. lib. 604> τὰν ἁ παιδολυ-
<aesch. lib. 605> μὰς τάλαινα Θεστιὰς μήσατο
<aesch. lib. 606> πυρδαῆτιν πρόνοιαν,
<aesch. lib. 607> καταίθουσα παιδὸς δαφοινὸν
<aesch. lib. 608> δαλὸν ἥλικ', ἐπεὶ μολὼν
<aesch. lib. 609> ματρόθεν κελάδησε,
<aesch. lib. 610> ξύμμετρόν τε διαὶ βίου
<aesch. lib. 611> μοιρόκραντον ἐς ἆμαρ.
<aesch. lib. 612> ἄλλαν δεῖ τιν' ἐν λόγοις στυγεῖν
<aesch. lib. 613> φοινίαν κόραν,
<aesch. lib. 615> ἅτ' ἐχθρῶν ὑπαὶ
<aesch. lib. 616> φῶτ' ἀπώλεσεν φίλον Κρητικοῖς
<aesch. lib. 617> χρυσοκμήτοισιν ὅρμοις
<aesch. lib. 618> πιθήσασα δώροισι Μίνω,
<aesch. lib. 619> Νῖσον ἀθανάτας τριχὸς
<aesch. lib. 620> νοσφίσας' ἀπροβούλως
<aesch. lib. 621> πνέονθ' ἁ κυνόφρων ὕπνῳ.
<aesch. lib. 622> κιγχάνει δέ μιν ̔Ερμῆς.
<aesch. lib. 623> ἐπεὶ δ' ἐπεμνασάμαν ἀμειλίχων
<aesch. lib. 624> πόνων, ὁ καιρὸς δὲ δυσφιλὲς γαμή-
<aesch. lib. 625> λευμ' ἀπεύχετον δόμοις
<aesch. lib. 626> γυναικοβούλους τε μήτιδας φρενῶν
<aesch. lib. 627> ἐπ' ἀνδρὶ τευχεσφόρῳ,
<aesch. lib. 628> ἐπ' ἀνδρὶ δᾴοις ἐπεικότως σέβαι.
<aesch. lib. 629> τίω δ' ἀθέρμαντον ἑστίαν δόμων
<aesch. lib. 630> γυναικείαν τ' ἄτολμον αἰχμάν.
<aesch. lib. 631> κακῶν δὲ πρεσβεύεται τὸ Λήμνιον
<aesch. lib. 632> λόγῳ: γοᾶται δὲ δὴ πάθος κατά-
<aesch. lib. 633> πτυστον: ᾔκασεν δέ τις
<aesch. lib. 634> τὸ δεινὸν αὖ Λημνίοισι πήμασιν.
<aesch. lib. 635> θεοστυγήτῳ δ' ἄχει
<aesch. lib. 636> βροτῶν ἀτιμωθὲν οἴχεται γένος.
<aesch. lib. 637> σέβει γὰρ οὔτις τὸ δυσφιλὲς θεοῖς.
<aesch. lib. 638> τί τῶνδ' οὐκ ἐνδίκως ἀγείρω;
<aesch. lib. 639> τὸ δ' ἄγχι πλευμόνων ξίφος
<aesch. lib. 640> διανταίαν ὀξυπευκὲς οὐτᾷ
<aesch. lib. 641> διαὶ Δίκας. τὸ μὴ θέμις γὰρ οὖν
<aesch. lib. 642> λὰξ πέδοι πατούμενον, τὸ πᾶν Διὸς
<aesch. lib. 645> σέβας παρεκβάντος οὐ θεμιστῶς.
<aesch. lib. 646> Δίκας δ' ἐρείδεται πυθμήν:
<aesch. lib. 647> προχαλκεύει δ' Αἶσα φασγανουργός:
<aesch. lib. 648> τέκνον δ' ἐπεισφέρει δόμοισιν
<aesch. lib. 650> αἱμάτων παλαιτέρων τίνειν μύσος
<aesch. lib. 651> χρόνῳ κλυτὰ βυσσόφρων ̓Ερινύς.
<aesch. lib. 652> παῖ παῖ, θύρας ἄκουσον ἑρκείας κτύπον.
<aesch. lib. 653> τίς ἔνδον, ὦ παῖ, παῖ, μάλ' αὖθις, ἐν δόμοις;
<aesch. lib. 655> τρίτον τόδ' ἐκπέραμα δωμάτων καλῶ,
<aesch. lib. 656> εἴπερ φιλόξεν' ἐστὶν Αἰγίσθου διαί.
<aesch. lib. 657> εἶεν, ἀκούω: ποδαπὸς ὁ ξένος; πόθεν;
<aesch. lib. 658> ἄγγελλε τοῖσι κυρίοισι δωμάτων,
<aesch. lib. 659> πρὸς οὕσπερ ἥκω καὶ φέρω καινοὺς λόγους.
<aesch. lib. 660> τάχυνε δ', ὡς καὶ νυκτὸς ἅρμ' ἐπείγεται
<aesch. lib. 661> σκοτεινόν, ὥρα δ' ἐμπόρους καθιέναι
<aesch. lib. 662> ἄγκυραν ἐν δόμοισι πανδόκοις ξένων.
<aesch. lib. 663> ἐξελθέτω τις δωμάτων τελεσφόρος
<aesch. lib. 664> γυνὴ τόπαρχος, ἄνδρα δ' εὐπρεπέστερον:
<aesch. lib. 665> αἰδὼς γὰρ ἐν λεχθεῖσιν οὐκ ἐπαργέμους
<aesch. lib. 666> λόγους τίθησιν: εἶπε θαρσήσας ἀνὴρ
<aesch. lib. 667> πρὸς ἄνδρα κἀσήμηνεν ἐμφανὲς τέκμαρ.
<aesch. lib. 668> ξένοι, λέγοιτ' ἂν εἴ τι δεῖ: πάρεστι γὰρ
<aesch. lib. 669> ὁποῖά περ δόμοισι τοῖσδ' ἐπεικότα,
<aesch. lib. 670> καὶ θερμὰ λουτρὰ καὶ πόνων θελκτηρία
<aesch. lib. 671> στρωμνή, δικαίων τ' ὀμμάτων παρουσία.
<aesch. lib. 672> εἰ δ' ἄλλο πρᾶξαι δεῖ τι βουλιώτερον,
<aesch. lib. 673> ἀνδρῶν τόδ' ἐστὶν ἔργον, οἷς κοινώσομεν
<aesch. lib. 674> ξένος μέν εἰμι Δαυλιεὺς ἐκ Φωκέων:
<aesch. lib. 675> στείχοντα δ' αὐτόφορτον οἰκείᾳ σαγῇ
<aesch. lib. 676> εἰς ̓́Αργος, ὥσπερ δεῦρ' ἀπεζύγην πόδα,
<aesch. lib. 677> ἀγνὼς πρὸς ἀγνῶτ' εἶπε συμβαλὼν ἀνήρ,
<aesch. lib. 678> ἐξιστορήσας καὶ σαφηνίσας ὁδόν,
<aesch. lib. 679> Στροφίος ὁ Φωκεύς: πεύθομαι γὰρ ἐν λόγῳ
<aesch. lib. 680> “ἐπείπερ ἄλλως, ὦ ξέν', εἰς ̓́Αργος κίεις,
<aesch. lib. 681> πρὸς τοὺς τεκόντας πανδίκως μεμνημένος
<aesch. lib. 682> τεθνεῶτ' ̓Ορέστην εἰπέ, μηδαμῶς λάθῃ.
<aesch. lib. 683> εἴτ' οὖν κομίζειν δόξα νικήσει φίλων,
<aesch. lib. 684> εἴτ' οὖν μέτοικον, εἰς τὸ πᾶν ἀεὶ ξένον,
<aesch. lib. 685> θάπτειν, ἐφετμὰς τάσδε πόρθμευσον πάλιν.
<aesch. lib. 686> νῦν γὰρ λέβητος χαλκέου πλευρώματα
<aesch. lib. 687> σποδὸν κέκευθεν ἀνδρὸς εὖ κεκλαυμένου.”
<aesch. lib. 688> τοσαῦτ' ἀκούσας εἶπον. εἰ δὲ τυγχάνω
<aesch. lib. 689> τοῖς κυρίοισι καὶ προσήκουσιν λέγων
<aesch. lib. 690> οὐκ οἶδα, τὸν τεκόντα δ' εἰκὸς εἰδέναι.
<aesch. lib. 691> οἲ 'γώ, κατ' ἄκρας εἶπας ὡς πορθούμεθα.
<aesch. lib. 692> ὦ δυσπάλαιστε τῶνδε δωμάτων ̓Αρά,
<aesch. lib. 693> ὡς πόλλ' ἐπωπᾷς, κἀκποδὼν εὖ κείμενα
<aesch. lib. 694> τόξοις πρόσωθεν εὐσκόποις χειρουμένη,
<aesch. lib. 695> φίλων ἀποψιλοῖς με τὴν παναθλίαν.
<aesch. lib. 696> καὶ νῦν ̓Ορέστης—ἦν γὰρ εὐβούλως ἔχων,
<aesch. lib. 697> ἔξω κομίζων ὀλεθρίου πηλοῦ πόδα,—
<aesch. lib. 698> νῦν δ' ἥπερ ἐν δόμοισι βακχείας καλῆς
<aesch. lib. 699> ἰατρὸς ἐλπὶς ἦν, προδοῦσαν ἔγγραφε.
<aesch. lib. 700> ἐγὼ μὲν οὖν ξένοισιν ὧδ' εὐδαίμοσιν
<aesch. lib. 701> κεδνῶν ἕκατι πραγμάτων ἂν ἤθελον
<aesch. lib. 702> γνωστὸς γενέσθαι καὶ ξενωθῆναι: τί γὰρ
<aesch. lib. 703> ξένου ξένοισίν ἐστιν εὐμενέστερον;
<aesch. lib. 704> πρὸς δυσσεβείας δ' ἦν ἐμοὶ τόδ' ἐν φρεσίν,
<aesch. lib. 705> τοιόνδε πρᾶγμα μὴ καρανῶσαι φίλοις,
<aesch. lib. 706> καταινέσαντα καὶ κατεξενωμένον.
<aesch. lib. 707> οὔτοι κυρήσεις μεῖον ἀξίως σέθεν,
<aesch. lib. 708> οὐδ' ἧσσον ἂν γένοιο δώμασιν φίλος.
<aesch. lib. 709> ἄλλος δ' ὁμοίως ἦλθεν ἂν τάδ' ἀγγελῶν.
<aesch. lib. 710> ἀλλ' ἔσθ' ὁ καιρὸς ἡμερεύοντας ξένους
<aesch. lib. 711> μακρᾶς κελεύθου τυγχάνειν τὰ πρόσφορα.
<aesch. lib. 712> ἄγ' αὐτὸν εἰς ἀνδρῶνας εὐξένους δόμων,
<aesch. lib. 713> ὀπισθόπους τε τούσδε καὶ ξυνέμπορον:
<aesch. lib. 714> κἀκεῖ κυρούντων δώμασιν τὰ πρόσφορα.
<aesch. lib. 715> αἰνῶ δὲ πράσσειν ὡς ὑπευθύνῳ τάδε.
<aesch. lib. 716> ἡμεῖς δὲ ταῦτα τοῖς κρατοῦσι δωμάτων
<aesch. lib. 717> κοινώσομέν τε κοὐ σπανίζοντες φίλων
<aesch. lib. 718> βουλευσόμεσθα τῆσδε συμφορᾶς πέρι.
<aesch. lib. 719> εἶεν, φίλιαι δμωίδες οἴκων,
<aesch. lib. 720> πότε δὴ στομάτων
<aesch. lib. 721> δείξομεν ἰσχὺν ἐπ' ̓Ορέστῃ;
<aesch. lib. 722> ὦ πότνια χθὼν καὶ πότνι' ἀκτὴ
<aesch. lib. 723> χώματος, ἣ νῦν ἐπὶ ναυάρχῳ
<aesch. lib. 724> σώματι κεῖσαι τῷ βασιλείῳ,
<aesch. lib. 725> νῦν ἐπάκουσον, νῦν ἐπάρηξον:
<aesch. lib. 726> νῦν γὰρ ἀκμάζει Πειθὼ δολίαν
<aesch. lib. 727> ξυγκαταβῆναι, χθόνιον δ' ̔Ερμῆν
<aesch. lib. 728> καὶ τὸν νύχιον τοῖσδ' ἐφοδεῦσαι
<aesch. lib. 729> ξιφοδηλήτοισιν ἀγῶσιν.
<aesch. lib. 730> ἔοικεν ἁνὴρ ὁ ξένος τεύχειν κακόν:
<aesch. lib. 731> τροφὸν δ' ̓Ορέστου τήνδ' ὁρῶ κεκλαυμένην.
<aesch. lib. 732> ποῖ δὴ πατεῖς, Κίλισσα, δωμάτων πύλας;
<aesch. lib. 733> λύπη δ' ἄμισθός ἐστί σοι ξυνέμπορος;
<aesch. lib. 734> Αἴγισθον ἡ κρατοῦσα τοῖς ξένοις καλεῖν
<aesch. lib. 735> ὅπως τάχιστ' ἄνωγεν, ὡς σαφέστερον
<aesch. lib. 736> ἀνὴρ ἀπ' ἀνδρὸς τὴν νεάγγελτον φάτιν
<aesch. lib. 737> ἐλθὼν πύθηται τήνδε, πρὸς μὲν οἰκέτας
<aesch. lib. 738> θετοσκυθρωπῶν ἐντὸς ὀμμάτων γέλων
<aesch. lib. 739> κεύθους' ἐπ' ἔργοις διαπεπραγμένοις καλῶς
<aesch. lib. 740> κείνῃ, δόμοις δὲ τοῖσδε παγκάκως ἔχειν,
<aesch. lib. 741> φήμης ὕφ' ἧς ἤγγειλαν οἱ ξένοι τορῶς.
<aesch. lib. 742> ἦ δὴ κλύων ἐκεῖνος εὐφρανεῖ νόον,
<aesch. lib. 743> εὖτ' ἂν πύθηται μῦθον. ὦ τάλαιν' ἐγώ:
<aesch. lib. 744> ὥς μοι τὰ μὲν παλαιὰ συγκεκραμένα
<aesch. lib. 745> ἄλγη δύσοιστα τοῖσδ' ἐν ̓Ατρέως δόμοις
<aesch. lib. 746> τυχόντ' ἐμὴν ἤλγυνεν ἐν στέρνοις φρένα.
<aesch. lib. 747> ἀλλ' οὔτι πω τοιόνδε πῆμ' ἀνεσχόμην:
<aesch. lib. 748> τὰ μὲν γὰρ ἄλλα τλημόνως ἤντλουν κακά:
<aesch. lib. 749> φίλον δ' ̓Ορέστην, τῆς ἐμῆς ψυχῆς τριβήν,
<aesch. lib. 750> ὃν ἐξέθρεψα μητρόθεν δεδεγμένη,—
<aesch. lib. 751> κἀκ' νυκτιπλάγκτων ὀρθίων κελευμάτων
<aesch. lib. 752> καὶ πολλὰ καὶ μοχθήρ' ἀνωφέλητ' ἐμοὶ
<aesch. lib. 753> τλάσῃ:—τὸ μὴ φρονοῦν γὰρ ὡσπερεὶ βοτὸν
<aesch. lib. 754> τρέφειν ἀνάγκη, πῶς γὰρ οὔ; τρόπῳ φρενός:
<aesch. lib. 755> οὐ γάρ τι φωνεῖ παῖς ἔτ' ὢν ἐν σπαργάνοις,
<aesch. lib. 756> εἰ λιμός, ἢ δίψη τις, ἢ λιψουρία
<aesch. lib. 757> ἔχει: νέα δὲ νηδὺς αὐτάρκης τέκνων.
<aesch. lib. 758> τούτων πρόμαντις οὖσα, πολλὰ δ', οἴομαι,
<aesch. lib. 759> ψευσθεῖσα παιδὸς σπαργάνων φαιδρύντρια,
<aesch. lib. 760> γναφεὺς τροφεύς τε ταὐτὸν εἰχέτην τέλος.
<aesch. lib. 761> ἐγὼ διπλᾶς δὲ τάσδε χειρωναξίας
<aesch. lib. 762> ἔχους' ̓Ορέστην ἐξεδεξάμην πατρί:
<aesch. lib. 763> τεθνηκότος δὲ νῦν τάλαινα πεύθομαι.
<aesch. lib. 764> στείχω δ' ἐπ' ἄνδρα τῶνδε λυμαντήριον
<aesch. lib. 765> οἴκων, θέλων δὲ τόνδε πεύσεται λόγον.
<aesch. lib. 766> πῶς οὖν κελεύει νιν μολεῖν ἐσταλμένον;
<aesch. lib. 767> ἦ πῶς; λέγ' αὖθις, ὡς μάθω σαφέστερον.
<aesch. lib. 768> εἰ ξὺν λοχίταις εἴτε καὶ μονοστιβῆ.
<aesch. lib. 769> ἄγειν κελεύει δορυφόρους ὀπάονας.
<aesch. lib. 770> μή νυν σὺ ταῦτ' ἄγγελλε δεσπότου στύγει:
<aesch. lib. 771> ἀλλ' αὐτὸν ἐλθεῖν, ὡς ἀδειμάντως κλύῃ,
<aesch. lib. 772> ἄνωχθ' ὅσον τάχιστα γηθούσῃ φρενί.
<aesch. lib. 773> ἐν ἀγγέλῳ γὰρ κυπτὸς ὀρθοῦται λόγος.
<aesch. lib. 774> ἀλλ' ἦ φρονεῖς εὖ τοῖσι νῦν ἠγγελμένοις;
<aesch. lib. 775> ἀλλ' εἰ τροπαίαν Ζεὺς κακῶν θήσει ποτέ.
<aesch. lib. 776> καὶ πῶς; ̓Ορέστης ἐλπὶς οἴχεται δόμων.
<aesch. lib. 777> οὔπω: κακός γε μάντις ἂν γνοίη τάδε.
<aesch. lib. 778> τί φής; ἔχεις τι τῶν λελεγμένων δίχα;
<aesch. lib. 779> ἄγγελλ' ἰοῦσα, πρᾶσσε τἀπεσταλμένα.
<aesch. lib. 780> μέλει θεοῖσιν ὧνπερ ἂν μέλῃ πέρι.
<aesch. lib. 781> ἀλλ' εἶμι καὶ σοῖς ταῦτα πείσομαι λόγοις.
<aesch. lib. 782> γένοιτο δ' ὡς ἄριστα σὺν θεῶν δόσει.
<aesch. lib. 783> νῦν παραιτουμένᾳ μοι, πάτερ
<aesch. lib. 784> Ζεῦ θεῶν ̓Ολυμπίων,
<aesch. lib. 785> δὸς τύχας τυχεῖν δόμου κυρίως
<aesch. lib. 786> τὰ σώφρον' εὖ μαιομένοις ἰδεῖν.
<aesch. lib. 787> διὰ δίκας πᾶν ἔπος
<aesch. lib. 788> ἔλακον: ὦ Ζεῦ, σύ νιν φυλάσσοις.
<aesch. lib. 789> ἓ ἕ, πρὸ δὲ δὴ 'χθρῶν
<aesch. lib. 790> τὸν ἔσωθεν μελάθρων, Ζεῦ,
<aesch. lib. 791> θές, ἐπεί νιν μέγαν ἄρας,
<aesch. lib. 792> δίδυμα καὶ τριπλᾶ
<aesch. lib. 793> παλίμποινα θέλων ἀμείψει.
<aesch. lib. 794> ἴσθι δ' ἀνδρὸς φίλου πῶλον εὖ-
<aesch. lib. 795> νιν ζυγέντ' ἐν ἅρμασιν
<aesch. lib. 796> πημάτων. σὺ δ' ἐν δρόμῳ προστιθεὶς
<aesch. lib. 797> μέτρον κτίσον σῳζόμενον ῥυθμὸν
<aesch. lib. 798> τοῦτ' ἰδεῖν διὰ πέδον
<aesch. lib. 799> ἀνομένων βημάτων ὄρεγμα;
<aesch. lib. 800> οἵ τ' ἔσω δωμάτων
<aesch. lib. 801> πλουτογαθῆ μυχὸν νομίζετε,
<aesch. lib. 802> κλῦτε, σύμφρονες θεοί:
<aesch. lib. 803> ἄγετε τῶν πάλαι πεπραγμένων
<aesch. lib. 804> λύσασθ' αἷμα προσφάτοις δίκαις.
<aesch. lib. 805> γέρων φόνος μηκέτ' ἐν δόμοις τέκοι.
<aesch. lib. 806> τὸ δὲ καλῶς κτίμενον ὦ μέγα ναίων
<aesch. lib. 807> στόμιον, εὖ δὸς ἀνιδεῖν δόμον ἀνδρός,
<aesch. lib. 808> καί νιν ἐλευθερίας φῶς
<aesch. lib. 809> λαμπρὸν ἰδεῖν φιλίοις
<aesch. lib. 810> ὄμμασιν ἐκ δνοφερᾶς καλύπτρας.
<aesch. lib. 811> ξυλλάβοι δ' ἐνδίκως
<aesch. lib. 812> παῖς ὁ Μαίας, ἐπεὶ φορώτατος
<aesch. lib. 813> πρᾶξιν οὐρίαν θέλων:
<aesch. lib. 815> πολλὰ δ' ἄλλα φανεῖ χρηίζων κρυπτά.
<aesch. lib. 816> ἄσκοπον δ' ἔπος λέγων
<aesch. lib. 817> νύκτα πρό τ' ὀμμάτων σκότον φέρει,
<aesch. lib. 818> καθ' ἡμέραν δ' οὐδὲν ἐμφανέστερος.
<aesch. lib. 819> καὶ τότ' ἤδη κλυτὸν
<aesch. lib. 820> δωμάτων λυτήριον,
<aesch. lib. 821> θῆλυν οὐριοστάταν οὐδ'
<aesch. lib. 822> ὀξύκρεκτον γοα-
<aesch. lib. 823> τᾶν νόμον θήσομεν: “πλεῖ τάδ' εὖ:
<aesch. lib. 825> ἐμὸν ἐμὸν κέρδος αὔξεται τόδ': ἄ-
<aesch. lib. 826> τα δ' ἀποστατεῖ φίλων.”
<aesch. lib. 827> σὺ δὲ θαρσῶν, ὅταν ἥκῃ μέρος ἔργων,
<aesch. lib. 828> ἐπαύ̈σας πατρὸς αὐδὰν
<aesch. lib. 829> θροούσᾳ πρὸς σὲ τέκνον πατρὸς αὐδὰν
<aesch. lib. 830> καὶ πέραιν' ἀνεπίμομφον ἄταν.
<aesch. lib. 831> Περσέως τ' ἐν φρεσὶν
<aesch. lib. 832> καρδίαν ἀνασχεθών,
<aesch. lib. 833> τοῖς θ' ὑπὸ χθονὸς φίλοισιν,
<aesch. lib. 834> τοῖς τ' ἄνωθεν πρόπρας-
<aesch. lib. 835> σε χάριν ὀργᾶς λυγρᾶς, ἔνδοθεν
<aesch. lib. 836> φόνιον ἄταν τιθείς, τὸν αἴτιον δ'
<aesch. lib. 837> ἐξαπολλύων μόρου.
<aesch. lib. 838> ἥκω μὲν οὐκ ἄκλητος, ἀλλ' ὑπάγγελος:
<aesch. lib. 839> νέαν φάτιν δὲ πεύθομαι λέγειν τινὰς
<aesch. lib. 840> ξένους μολόντας οὐδαμῶς ἐφίμερον,
<aesch. lib. 841> μόρον δ' ̓Ορέστου. καὶ τόδ' ἀμφέρειν δόμοις
<aesch. lib. 842> γένοιτ' ἂν ἄχθος δειματοσταγὲς φόνῳ
<aesch. lib. 843> τῷ πρόσθεν ἑλκαίνουσι καὶ δεδηγμένοις.
<aesch. lib. 844> πῶς ταῦτ' ἀληθῆ καὶ βλέποντα δοξάσω;
<aesch. lib. 845> ἢ πρὸς γυναικῶν δειματούμενοι λόγοι
<aesch. lib. 846> πεδάρσιοι θρῴσκουσι, θνῄσκοντες μάτην;
<aesch. lib. 847> τί τῶνδ' ἂν εἴποις ὥστε δηλῶσαι φρενί;
<aesch. lib. 848> ἠκούσαμεν μέν, πυνθάνου δὲ τῶν ξένων
<aesch. lib. 849> ἔσω παρελθών. οὐδὲν ἀγγέλων σθένος
<aesch. lib. 850> ὡς αὐτὸν αὐτῶν ἄνδρα πεύθεσθαι πάρα.
<aesch. lib. 851> ἰδεῖν ἐλέγξαι τ' αὖ θέλω τὸν ἄγγελον,
<aesch. lib. 852> εἴτ' αὐτὸς ἦν θνῄσκοντος ἐγγύθεν παρών,
<aesch. lib. 853> εἴτ' ἐξ ἀμαυρᾶς κληδόνος λέγει μαθών.
<aesch. lib. 854> οὔτοι φρέν' ἂν κλέψειεν ὠμματωμένην.
<aesch. lib. 855> Ζεῦ Ζεῦ, τί λέγω, πόθεν ἄρξωμαι
<aesch. lib. 856> τάδ' ἐπευχομένη κἀπιθεάζους',
<aesch. lib. 857> ὑπὸ δ' εὐνοίας
<aesch. lib. 858> πῶς ἴσον εἰποῦς' ἀνύσωμαι;
<aesch. lib. 859> νῦν γὰρ μέλλουσι μιανθεῖσαι
<aesch. lib. 860> πειραὶ κοπάνων ἀνδροδαί̈κτων
<aesch. lib. 861> ἢ πάνυ θήσειν ̓Αγαμεμνονίων
<aesch. lib. 862> οἴκων ὄλεθρον διὰ παντός,
<aesch. lib. 863> ἢ πῦρ καὶ φῶς ἐπ' ἐλευθερίᾳ
<aesch. lib. 864> δαίων ἀρχάς τε πολισσονόμους
<aesch. lib. 865> πατέρων θ' ἕξει μέγαν ὄλβον.
<aesch. lib. 866> τοιάνδε πάλην μόνος ὢν ἔφεδρος
<aesch. lib. 867> δισσοῖς μέλλει θεῖος ̓Ορέστης
<aesch. lib. 868> ἅψειν. εἴη δ' ἐπὶ νίκῃ.
<aesch. lib. 869> ἒ ἔ, ὀτοτοτοῖ.
<aesch. lib. 870> ἔα ἔα μάλα:
<aesch. lib. 871> πῶς ἔχει; πῶς κέκρανται δόμοις;
<aesch. lib. 872> ἀποσταθῶμεν πράγματος τελουμένου,
<aesch. lib. 873> ὅπως δοκῶμεν τῶνδ' ἀναίτιαι κακῶν
<aesch. lib. 874> εἶναι: μάχης γὰρ δὴ κεκύρωται τέλος.
<aesch. lib. 875> οἴμοι, πανοίμοι δεσπότου πεπληγμένου:
<aesch. lib. 876> οἴμοι μάλ' αὖθις ἐν τρίτοις προσφθέγμασιν.
<aesch. lib. 877> Αἴγισθος οὐκέτ' ἔστιν. ἀλλ' ἀνοίξατε
<aesch. lib. 878> ὅπως τάχιστα, καὶ γυναικείους πύλας
<aesch. lib. 879> μοχλοῖς χαλᾶτε: καὶ μάλ' ἡβῶντος δὲ δεῖ,
<aesch. lib. 880> οὐχ ὡς δ' ἀρῆξαι διαπεπραγμένῳ: τί γάρ;
<aesch. lib. 881> ἰοὺ ἰού.
<aesch. lib. 882> κωφοῖς ἀυτῶ καὶ καθεύδουσιν μάτην
<aesch. lib. 883> ἄκραντα βάζω; ποῖ Κλυταιμήστρα; τί δρᾷ;
<aesch. lib. 884> ἔοικε νῦν αὐτῆς ἐπὶ ξυροῦ πέλας
<aesch. lib. 885> αὐχὴν πεσεῖσθαι πρὸς δίκην πεπληγμένος.
<aesch. lib. 885> τί δ' ἐστὶ χρῆμα; τίνα βοὴν ἵστης δόμοις;
<aesch. lib. 886> τὸν ζῶντα καίνειν τοὺς τεθνηκότας λέγω.
<aesch. lib. 887> οἲ 'γώ. ξυνῆκα τοὔπος ἐξ αἰνιγμάτων.
<aesch. lib. 888> δόλοις ὀλούμεθ', ὥσπερ οὖν ἐκτείναμεν.
<aesch. lib. 889> δοίη τις ἀνδροκμῆτα πέλεκυν ὡς τάχος:
<aesch. lib. 890> εἰδῶμεν εἰ νικῶμεν, ἢ νικώμεθα:
<aesch. lib. 891> ἐνταῦθα γὰρ δὴ τοῦδ' ἀφικόμην κακοῦ.
<aesch. lib. 892> σὲ καὶ ματεύω: τῷδε δ' ἀρκούντως ἔχει.
<aesch. lib. 893> οἲ 'γώ. τέθνηκας, φίλτατ' Αἰγίσθου βία.
<aesch. lib. 894> φιλεῖς τὸν ἄνδρα; τοιγὰρ ἐν ταὐτῷ τάφῳ
<aesch. lib. 895> κείσῃ: θανόντα δ' οὔτι μὴ προδῷς ποτε.
<aesch. lib. 896> ἐπίσχες, ὦ παῖ, τόνδε δ' αἴδεσαι, τέκνον,
<aesch. lib. 897> μαστόν, πρὸς ᾧ σὺ πολλὰ δὴ βρίζων ἅμα
<aesch. lib. 898> οὔλοισιν ἐξήμελξας εὐτραφὲς γάλα.
<aesch. lib. 899> Πυλάδη τί δράσω; μητέρ' αἰδεσθῶ κτανεῖν;
<aesch. lib. 900> ποῦ δὴ τὰ λοιπὰ Λοξίου μαντεύματα
<aesch. lib. 901> τὰ πυθόχρηστα, πιστὰ δ' εὐορκώματα;
<aesch. lib. 902> ἅπαντας ἐχθροὺς τῶν θεῶν ἡγοῦ πλέον.
<aesch. lib. 903> κρίνω σὲ νικᾶν, καὶ παραινεῖς μοι καλῶς.
<aesch. lib. 904> ἕπου, πρὸς αὐτὸν τόνδε σὲ σφάξαι θέλω.
<aesch. lib. 905> καὶ ζῶντα γάρ νιν κρείσσον' ἡγήσω πατρός:
<aesch. lib. 906> τούτῳ θανοῦσα ξυγκάθευδ', ἐπεὶ φιλεῖς
<aesch. lib. 907> τὸν ἄνδρα τοῦτον, ὃν δ' ἐχρῆν φιλεῖν στυγεῖς.
<aesch. lib. 908> ἐγώ ς' ἔθρεψα, σὺν δὲ γηράναι θέλω.
<aesch. lib. 909> πατροκτονοῦσα γὰρ ξυνοικήσεις ἐμοί;
<aesch. lib. 910> ἡ Μοῖρα τούτων, ὦ τέκνον, παραιτία.
<aesch. lib. 911> καὶ τόνδε τοίνυν Μοῖρ' ἐπόρσυνεν μόρον.
<aesch. lib. 912> οὐδὲν σεβίζῃ γενεθλίους ἀράς, τέκνον;
<aesch. lib. 913> τεκοῦσα γάρ μ' ἔρριψας ἐς τὸ δυστυχές.
<aesch. lib. 914> οὔτοι ς' ἀπέρριψ' εἰς δόμους δορυξένους.
<aesch. lib. 915> αἰκῶς ἐπράθην ὢν ἐλευθέρου πατρός.
<aesch. lib. 916> ποῦ δῆθ' ὁ τῖμος, ὅντιν' ἀντεδεξάμην;
<aesch. lib. 917> αἰσχύνομαί σοι τοῦτ' ὀνειδίσαι σαφῶς.
<aesch. lib. 918> μὴ ἀλλ' εἴφ' ὁμοίως καὶ πατρὸς τοῦ σοῦ μάτας.
<aesch. lib. 919> μὴ 'λεγχε τὸν πονοῦντ' ἔσω καθημένη.
<aesch. lib. 920> ἄλγος γυναιξὶν ἀνδρὸς εἴργεσθαι, τέκνον.
<aesch. lib. 921> τρέφει δέ γ' ἀνδρὸς μόχθος ἡμένας ἔσω.
<aesch. lib. 922> κτενεῖν ἔοικας, ὦ τέκνον, τὴν μητέρα.
<aesch. lib. 923> σύ τοι σεαυτήν, οὐκ ἐγώ, κατακτενεῖς.
<aesch. lib. 924> ὅρα, φύλαξαι μητρὸς ἐγκότους κύνας.
<aesch. lib. 925> τὰς τοῦ πατρὸς δὲ πῶς φύγω, παρεὶς τάδε;
<aesch. lib. 926> ἔοικα θρηνεῖν ζῶσα πρὸς τύμβον μάτην.
<aesch. lib. 927> πατρὸς γὰρ αἶσα τόνδε σοὐρίζει μόρον.
<aesch. lib. 928> οἲ 'γὼ τεκοῦσα τόνδ' ὄφιν ἐθρεψάμην.
<aesch. lib. 929> ἦ κάρτα μάντις οὑξ ὀνειράτων φόβος.
<aesch. lib. 930> ἔκανες ὃν οὐ χρῆν, καὶ τὸ μὴ χρεὼν πάθε.
<aesch. lib. 931> στένω μὲν οὖν καὶ τῶνδε συμφορὰν διπλῆν.
<aesch. lib. 932> ἐπεὶ δὲ πολλῶν αἱμάτων ἐπήκρισε
<aesch. lib. 933> τλήμων ̓Ορέστης, τοῦθ' ὅμως αἱρούμεθα,
<aesch. lib. 934> ὀφθαλμὸν οἴκων μὴ πανώλεθρον πεσεῖν.
<aesch. lib. 935> ἔμολε μὲν δίκα Πριαμίδαις χρόνῳ,
<aesch. lib. 936> βαρύδικος ποινά:
<aesch. lib. 937> ἔμολε δ' ἐς δόμον τὸν ̓Αγαμέμνονος
<aesch. lib. 938> διπλοῦς λέων, διπλοῦς ̓́Αρης.
<aesch. lib. 939> ἔλασε δ' ἐς τὸ πᾶν
<aesch. lib. 940> ὁ πυθόχρηστος φυγὰς
<aesch. lib. 941> θεόθεν εὖ φραδαῖσιν ὡρμημένος.
<aesch. lib. 942> ἐπολολύξατ' ὦ δεσποσύνων δόμων
<aesch. lib. 943> ἀναφυγᾶς κακῶν καὶ κτεάνων τριβᾶς
<aesch. lib. 944> ὑπαὶ δυοῖν μιαστόροιν,
<aesch. lib. 945> δυσοίμου τύχας.
<aesch. lib. 946> ἔμολε δ' ᾧ μέλει κρυπταδίου μάχας
<aesch. lib. 947> δολιόφρων ποινά:
<aesch. lib. 948> ἔθιγε δ' ἐν μάχᾳ χερὸς ἐτήτυμος
<aesch. lib. 949> Διὸς κόρα—Δίκαν δέ νιν
<aesch. lib. 950> προσαγορεύομεν βροτοὶ τυχόντες καλῶς—
<aesch. lib. 951> ὀλέθριον πνέους' ἐν ἐχθροῖς κότον.
<aesch. lib. 942a> ἐπολολύξατ' ὦ δεσποσύνων δόμων
<aesch. lib. 943a> ἀναφυγᾶς κακῶν καὶ κτεάνων τριβᾶς
<aesch. lib. 944a> ὑπαὶ δυοῖν μιαστόροιν,
<aesch. lib. 945a> δυσοίμου τύχας.
<aesch. lib. 953> τά περ ὁ Λοξίας ὁ Παρνασσίας
<aesch. lib. 954> μέγαν ἔχων μυχὸν χθονὸς ἐπωρθία-
<aesch. lib. 955> ξεν ἀδόλως δόλοις
<aesch. lib. 956> βλάβαν ἐγχρονισθεῖσαν ἐποίχεται.
<aesch. lib. 957> †κρατεῖταί πως τὸ θεῖον παρὰ τὸ μὴ
<aesch. lib. 958> ὑπουργεῖν κακοῖς†.
<aesch. lib. 960> ἄξια δ' οὐρανοῦχον ἀρχὰν σέβειν.
<aesch. lib. 961> πάρα τε φῶς ἰδεῖν
<aesch. lib. 962> μέγα τ' ἀφῃρέθην ψάλιον οἰκέων.
<aesch. lib. 963> ἄναγε μὰν δόμοι: πολὺν ἄγαν χρόνον
<aesch. lib. 964> χαμαιπετεῖς ἔκεισθ' ἀεί.
<aesch. lib. 965> τάχα δὲ παντελὴς χρόνος ἀμείψεται
<aesch. lib. 966> πρόθυρα δωμάτων, ὅταν ἀφ' ἑστίας
<aesch. lib. 967> πᾶν ἐλαθῇ μύσος
<aesch. lib. 968> καθαρμοῖσιν ἀτᾶν ἐλατηρίοις.
<aesch. lib. 969> τύχαι δ' εὐπροσωποκοῖται τὸ πᾶν
<aesch. lib. 970> ἰδεῖν ἀκοῦσαι πρευμενεῖς
<aesch. lib. 971> μετοίκοις δόμων πεσοῦνται πάλιν.
<aesch. lib. 972> πάρα τε φῶς ἰδεῖν
<aesch. lib. 962a> μέγα τ' ἀφῃρέθην ψάλιον οἰκέων.
<aesch. lib. 963a> ἄναγε μὰν δόμοι: πολὺν ἄγαν χρόνον
<aesch. lib. 964a> χαμαιπετεῖς ἔκεισθ' ἀεί.
<aesch. lib. 973> ἴδεσθε χώρας τὴν διπλῆν τυραννίδα
<aesch. lib. 974> πατροκτόνους τε δωμάτων πορθήτορας.
<aesch. lib. 975> σεμνοὶ μὲν ἦσαν ἐν θρόνοις τόθ' ἥμενοι,
<aesch. lib. 976> φίλοι δὲ καὶ νῦν, ὡς ἐπεικάσαι πάθη
<aesch. lib. 977> πάρεστιν, ὅρκος τ' ἐμμένει πιστώμασι.
<aesch. lib. 978> ξυνώμοσαν μὲν θάνατον ἀθλίῳ πατρὶ
<aesch. lib. 979> καὶ ξυνθανεῖσθαι: καὶ τάδ' εὐόρκως ἔχει.
<aesch. lib. 980> ἴδεσθε δ' αὖτε, τῶνδ' ἐπήκοοι κακῶν,
<aesch. lib. 981> τὸ μηχάνημα, δεσμὸν ἀθλίῳ πατρί,
<aesch. lib. 982> πέδας τε χειροῖν καὶ ποδοῖν ξυνωρίδα.
<aesch. lib. 983> ἐκτείνατ' αὐτὸ καὶ κύκλῳ παρασταδὸν
<aesch. lib. 984> στέγαστρον ἀνδρὸς δείξαθ', ὡς ἴδῃ πατήρ,
<aesch. lib. 985> οὐχ οὑμός, ἀλλ' ὁ πάντ' ἐποπτεύων τάδε
<aesch. lib. 986> ̔́Ηλιος, ἄναγνα μητρὸς ἔργα τῆς ἐμῆς,
<aesch. lib. 987> ὡς ἂν παρῇ μοι μάρτυς ἐν δίκῃ ποτέ,
<aesch. lib. 988> ὡς τόνδ' ἐγὼ μετῆλθον ἐνδίκως μόρον
<aesch. lib. 989> τὸν μητρός: Αἰγίσθου γὰρ οὐ λέγω μόρον:
<aesch. lib. 990> ἔχει γὰρ αἰσχυντῆρος, ὡς νόμος, δίκην:
<aesch. lib. 991> ἥτις δ' ἐπ' ἀνδρὶ τοῦτ' ἐμήσατο στύγος,
<aesch. lib. 992> ἐξ οὗ τέκνων ἤνεγχ' ὑπὸ ζώνην βάρος,
<aesch. lib. 993> φίλον τέως, νῦν δ' ἐχθρόν, ὡς φαίνει, κακόν,
<aesch. lib. 994> τί σοι δοκεῖ; μύραινά γ' εἴτ' ἔχιδν' ἔφυ
<aesch. lib. 995> σήπειν θιγοῦς' ἂν ἄλλον οὐ δεδηγμένον
<aesch. lib. 996> τόλμης ἕκατι κἀκδίκου φρονήματος.
<aesch. lib. 997> τί νιν προσείπω, κἂν τύχω μάλ' εὐστομῶν;
<aesch. lib. 998> ἄγρευμα θηρός, ἢ νεκροῦ ποδένδυτον
<aesch. lib. 999> δροίτης κατασκήνωμα; δίκτυον μὲν οὖν,
<aesch. lib. 1000> ἄρκυν τ' ἂν εἴποις καὶ ποδιστῆρας πέπλους.
<aesch. lib. 1001> τοιοῦτον ἂν κτήσαιτο φηλήτης ἀνήρ,
<aesch. lib. 1002> ξένων ἀπαιόλημα κἀργυροστερῆ
<aesch. lib. 1003> βίον νομίζων, τῷδέ τ' ἂν δολώματι
<aesch. lib. 1004> πολλοὺς ἀναιρῶν πολλὰ θερμαίνοι φρένα.
<aesch. lib. 1005> τοιάδ' ἐμοὶ ξύνοικος ἐν δόμοισι μὴ
<aesch. lib. 1006> γένοιτ': ὀλοίμην πρόσθεν ἐκ θεῶν ἄπαις.
<aesch. lib. 1007> αἰαῖ αἰαῖ μελέων ἔργων:
<aesch. lib. 1008> στυγερῷ θανάτῳ διεπράχθης.
<aesch. lib. 1008b> ἒ ἔ,
<aesch. lib. 1009> μίμνοντι δὲ καὶ πάθος ἀνθεῖ.
<aesch. lib. 1010> ἔδρασεν ἢ οὐκ ἔδρασε; μαρτυρεῖ δέ μοι
<aesch. lib. 1011> φᾶρος τόδ', ὡς ἔβαψεν Αἰγίσθου ξίφος.
<aesch. lib. 1012> φόνου δὲ κηκὶς ξὺν χρόνῳ ξυμβάλλεται,
<aesch. lib. 1013> πολλὰς βαφὰς φθείρουσα τοῦ ποικίλματος.
<aesch. lib. 1014> νῦν αὐτὸν αἰνῶ, νῦν ἀποιμώζω παρών,
<aesch. lib. 1015> πατροκτόνον θ' ὕφασμα προσφωνῶν τόδε.
<aesch. lib. 1016> ἀλγῶ μὲν ἔργα καὶ πάθος γένος τε πᾶν,
<aesch. lib. 1017> ἄζηλα νίκης τῆσδ' ἔχων μιάσματα.
<aesch. lib. 1018> οὔτις μερόπων ἀσινὴς βίοτον
<aesch. lib. 1019> διὰ παντὸς ἀπήμον' ἀμείψει.
<aesch. lib. 1020> ἒ ἔ,
<aesch. lib. 1020> μόχθος δ' ὁ μὲν αὐτίχ', ὁ δ' ἥξει.
<aesch. lib. 1021> ἀλλ', ὡς ἂν εἰδῆτ', οὐ γὰρ οἶδ' ὅπη τελεῖ,
<aesch. lib. 1022> ὥσπερ ξὺν ἵπποις ἡνιοστροφῶ δρόμου
<aesch. lib. 1023> ἐξωτέρω: φέρουσι γὰρ νικώμενον
<aesch. lib. 1024> φρένες δύσαρκτοι: πρὸς δὲ καρδίᾳ φόβος
<aesch. lib. 1025> ᾄδειν ἕτοιμος ἠδ' ὑπορχεῖσθαι κότῳ.
<aesch. lib. 1026> ἕως δ' ἔτ' ἔμφρων εἰμί, κηρύσσω φίλοις
<aesch. lib. 1027> κτανεῖν τέ φημι μητέρ' οὐκ ἄνευ δίκης,
<aesch. lib. 1028> πατροκτόνον μίασμα καὶ θεῶν στύγος.
<aesch. lib. 1029> καὶ φίλτρα τόλμης τῆσδε πλειστηρίζομαι
<aesch. lib. 1030> τὸν πυθόμαντιν Λοξίαν, χρήσαντ' ἐμοὶ
<aesch. lib. 1031> πράξαντι μὲν ταῦτ' ἐκτὸς αἰτίας κακῆς
<aesch. lib. 1032> εἶναι, παρέντα δ'—οὐκ ἐρῶ τὴν ζημίαν:
<aesch. lib. 1033> τόξῳ γὰρ οὔτις πημάτων ἐφίξεται.
<aesch. lib. 1034> καὶ νῦν ὁρᾶτέ μ', ὡς παρεσκευασμένος
<aesch. lib. 1035> ξὺν τῷδε θαλλῷ καὶ στέφει προσίξομαι
<aesch. lib. 1036> μεσόμφαλόν θ' ἵδρυμα, Λοξίου πέδον,
<aesch. lib. 1037> πυρός τε φέγγος ἄφθιτον κεκλημένον,
<aesch. lib. 1038> φεύγων τόδ' αἷμα κοινόν: οὐδ' ἐφ' ἑστίαν
<aesch. lib. 1039> ἄλλην τραπέσθαι Λοξίας ἐφίετο.
<aesch. lib. 1041> καὶ μαρτυρεῖν μὲν ὡς ἐπορσύνθη κακὰ
<aesch. lib. 1040> τάδ' ἐν χρόνῳ μοι πάντας ̓Αργείους λέγω:
<aesch. lib. 1041> ἐγὼ δ' ἀλήτης τῆσδε γῆς ἀπόξενος,
<aesch. lib. 1042> ζῶν καὶ τεθνηκὼς τάσδε κληδόνας λιπών.
<aesch. lib. 1043> ἀλλ' εὖ γ' ἔπραξας, μηδ' ἐπιζευχθῇς στόμα
<aesch. lib. 1045> φήμῃ πονηρᾷ μηδ' ἐπιγλωσσῶ κακά,
<aesch. lib. 1046> ἐλευθερώσας πᾶσαν ̓Αργείων πόλιν,
<aesch. lib. 1047> δυοῖν δρακόντοιν εὐπετῶς τεμὼν κάρα.    ἆ, ἆ.
<aesch. lib. 1048> δμωαὶ γυναῖκες, αἵδε Γοργόνων δίκην
<aesch. lib. 1049> φαιοχίτωνες καὶ πεπλεκτανημέναι
<aesch. lib. 1050> πυκνοῖς δράκουσιν: οὐκέτ' ἂν μείναιμ' ἐγώ.
<aesch. lib. 1051> τίνες σε δόξαι, φίλτατ' ἀνθρώπων πατρί,
<aesch. lib. 1052> στροβοῦσιν; ἴσχε, μὴ φόβου νικῶ πολύ.
<aesch. lib. 1053> οὐκ εἰσὶ δόξαι τῶνδε πημάτων ἐμοί:
<aesch. lib. 1054> σαφῶς γὰρ αἵδε μητρὸς ἔγκοτοι κύνες.
<aesch. lib. 1055> ποταίνιον γὰρ αἷμά σοι χεροῖν ἔτι:
<aesch. lib. 1056> ἐκ τῶνδέ τοι ταραγμὸς ἐς φρένας πίτνει.
<aesch. lib. 1057> ἄναξ ̓́Απολλον, αἵδε πληθύουσι δή,
<aesch. lib. 1058> κἀξ ὀμμάτων στάζουσιν αἷμα δυσφιλές.
<aesch. lib. 1059> εἷς σοὶ καθαρμός: Λοξίας δὲ προσθιγὼν
<aesch. lib. 1060> ἐλεύθερόν σε τῶνδε πημάτων κτίσει.
<aesch. lib. 1061> ὑμεῖς μὲν οὐχ ὁρᾶτε τάσδ', ἐγὼ δ' ὁρῶ:
<aesch. lib. 1062> ἐλαύνομαι δὲ κοὐκέτ' ἂν μείναιμ' ἐγὼ.
<aesch. lib. 1063> ἀλλ' εὐτυχοίης, καί ς' ἐποπτεύων πρόφρων
<aesch. lib. 1064> θεὸς φυλάσσοι καιρίοισι συμφοραῖς.
<aesch. lib. 1065> ὅδε τοι μελάθροις τοῖς βασιλείοις
<aesch. lib. 1066> τρίτος αὖ χειμὼν
<aesch. lib. 1067> πνεύσας γονίας ἐτελέσθη.
<aesch. lib. 1068> παιδοβόροι μὲν πρῶτον ὑπῆρξαν
<aesch. lib. 1069> μόχθοι τάλανές τε Θυέστου:
<aesch. lib. 1070> δεύτερον ἀνδρὸς βασίλεια πάθη:
<aesch. lib. 1071> λουτροδάικτος δ' ὤλετ' ̓Αχαιῶν
<aesch. lib. 1072> πολέμαρχος ἀνήρ:
<aesch. lib. 1073> νῦν δ' αὖ τρίτος ἦλθέ ποθεν σωτήρ,
<aesch. lib. 1074> ἢ μόρον εἴπω;
<aesch. lib. 1075> ποῖ δῆτα κρανεῖ, ποῖ καταλήξει
<aesch. lib. 1076> μετακοιμισθὲν μένος ἄτης;
