
<hom. il. 1.1>	μῆνιν ἄειδε θεὰ Πηληϊάδεω ̓Αχιλῆος
<hom. il. 1.2>	οὐλομένην, ἣ μυρί' ̓Αχαιοῖς ἄλγε' ἔθηκε,
<hom. il. 1.3>	πολλὰς δ' ἰφθίμους ψυχὰς ̓́Αϊδι προί̈αψεν
<hom. il. 1.4>	ἡρώων, αὐτοὺς δὲ ἑλώρια τεῦχε κύνεσσιν
<hom. il. 1.5>	οἰωνοῖσί τε πᾶσι, Διὸς δ' ἐτελείετο βουλή,
<hom. il. 1.6>	ἐξ οὗ δὴ τὰ πρῶτα διαστήτην ἐρίσαντε
<hom. il. 1.7>	̓Ατρεί̈δης τε ἄναξ ἀνδρῶν καὶ δῖος ̓Αχιλλεύς.
<hom. il. 1.8>	τίς τ' ἄρ σφωε θεῶν ἔριδι ξυνέηκε μάχεσθαι;
<hom. il. 1.9>	Λητοῦς καὶ Διὸς υἱός: ὃ γὰρ βασιλῆϊ χολωθεὶς
<hom. il. 1.10>	νοῦσον ἀνὰ στρατὸν ὄρσε κακήν, ὀλέκοντο δὲ λαοί,
<hom. il. 1.11>	οὕνεκα τὸν Χρύσην ἠτίμασεν ἀρητῆρα
<hom. il. 1.12>	̓Ατρεί̈δης: ὃ γὰρ ἦλθε θοὰς ἐπὶ νῆας ̓Αχαιῶν
<hom. il. 1.13>	λυσόμενός τε θύγατρα φέρων τ' ἀπερείσι' ἄποινα,
<hom. il. 1.14>	στέμματ' ἔχων ἐν χερσὶν ἑκηβόλου ̓Απόλλωνος
<hom. il. 1.15>	χρυσέῳ ἀνὰ σκήπτρῳ, καὶ λίσσετο πάντας ̓Αχαιούς,
<hom. il. 1.16>	̓Ατρεί̈δα δὲ μάλιστα δύω, κοσμήτορε λαῶν:
<hom. il. 1.17>	̓Ατρεί̈δαι τε καὶ ἄλλοι ἐϋκνήμιδες ̓Αχαιοί,
<hom. il. 1.18>	ὑμῖν μὲν θεοὶ δοῖεν ̓Ολύμπια δώματ' ἔχοντες
<hom. il. 1.19>	ἐκπέρσαι Πριάμοιο πόλιν, εὖ δ' οἴκαδ' ἱκέσθαι:
<hom. il. 1.20>	παῖδα δ' ἐμοὶ λύσαιτε φίλην, τὰ δ' ἄποινα δέχεσθαι,
<hom. il. 1.21>	ἁζόμενοι Διὸς υἱὸν ἑκηβόλον ̓Απόλλωνα.

<hom. il. 1.22>	ἔνθ' ἄλλοι μὲν πάντες ἐπευφήμησαν ̓Αχαιοὶ
<hom. il. 1.23>	αἰδεῖσθαί θ' ἱερῆα καὶ ἀγλαὰ δέχθαι ἄποινα:
<hom. il. 1.24>	ἀλλ' οὐκ ̓Ατρεί̈δῃ ̓Αγαμέμνονι ἥνδανε θυμῷ,
<hom. il. 1.25>	ἀλλὰ κακῶς ἀφίει, κρατερὸν δ' ἐπὶ μῦθον ἔτελλε:
<hom. il. 1.26>	μή σε γέρον κοίλῃσιν ἐγὼ παρὰ νηυσὶ κιχείω
<hom. il. 1.27>	ἢ νῦν δηθύνοντ' ἢ ὕστερον αὖτις ἰόντα,
<hom. il. 1.28>	μή νύ τοι οὐ χραίσμῃ σκῆπτρον καὶ στέμμα θεοῖο:
<hom. il. 1.29>	τὴν δ' ἐγὼ οὐ λύσω: πρίν μιν καὶ γῆρας ἔπεισιν
<hom. il. 1.30>	ἡμετέρῳ ἐνὶ οἴκῳ ἐν ̓́Αργεϊ τηλόθι πάτρης
<hom. il. 1.31>	ἱστὸν ἐποιχομένην καὶ ἐμὸν λέχος ἀντιόωσαν:
<hom. il. 1.32>	ἀλλ' ἴθι μή μ' ἐρέθιζε σαώτερος ὥς κε νέηαι.

<hom. il. 1.33>	ὣς ἔφατ', ἔδεισεν δ' ὃ γέρων καὶ ἐπείθετο μύθῳ:
<hom. il. 1.34>	βῆ δ' ἀκέων παρὰ θῖνα πολυφλοίσβοιο θαλάσσης:
<hom. il. 1.35>	πολλὰ δ' ἔπειτ' ἀπάνευθε κιὼν ἠρᾶθ' ὃ γεραιὸς
<hom. il. 1.36>	̓Απόλλωνι ἄνακτι, τὸν ἠύ̈κομος τέκε Λητώ:
<hom. il. 1.37>	κλῦθί μευ ἀργυρότοξ', ὃς Χρύσην ἀμφιβέβηκας
<hom. il. 1.38>	Κίλλάν τε ζαθέην Τενέδοιό τε ἶφι ἀνάσσεις,
<hom. il. 1.39>	Σμινθεῦ εἴ ποτέ τοι χαρίεντ' ἐπὶ νηὸν ἔρεψα,
<hom. il. 1.40>	ἢ εἰ δή ποτέ τοι κατὰ πίονα μηρί' ἔκηα
<hom. il. 1.41>	ταύρων ἠδ' αἰγῶν, τὸ δέ μοι κρήηνον ἐέλδωρ:
<hom. il. 1.42>	τίσειαν Δαναοὶ ἐμὰ δάκρυα σοῖσι βέλεσσιν.

<hom. il. 1.43>	ὣς ἔφατ' εὐχόμενος, τοῦ δ' ἔκλυε Φοῖβος ̓Απόλλων,
<hom. il. 1.44>	βῆ δὲ κατ' Οὐλύμποιο καρήνων χωόμενος κῆρ,
<hom. il. 1.45>	τόξ' ὤμοισιν ἔχων ἀμφηρεφέα τε φαρέτρην:
<hom. il. 1.46>	ἔκλαγξαν δ' ἄρ' ὀϊστοὶ ἐπ' ὤμων χωομένοιο,
<hom. il. 1.47>	αὐτοῦ κινηθέντος: ὃ δ' ἤϊε νυκτὶ ἐοικώς.
<hom. il. 1.48>	ἕζετ' ἔπειτ' ἀπάνευθε νεῶν, μετὰ δ' ἰὸν ἕηκε:
<hom. il. 1.49>	δεινὴ δὲ κλαγγὴ γένετ' ἀργυρέοιο βιοῖο:
<hom. il. 1.50>	οὐρῆας μὲν πρῶτον ἐπῴχετο καὶ κύνας ἀργούς,
<hom. il. 1.51>	αὐτὰρ ἔπειτ' αὐτοῖσι βέλος ἐχεπευκὲς ἐφιεὶς
<hom. il. 1.52>	βάλλ': αἰεὶ δὲ πυραὶ νεκύων καίοντο θαμειαί.

<hom. il. 1.53>	ἐννῆμαρ μὲν ἀνὰ στρατὸν ᾤχετο κῆλα θεοῖο,
<hom. il. 1.54>	τῇ δεκάτῃ δ' ἀγορὴν δὲ καλέσσατο λαὸν ̓Αχιλλεύς:
<hom. il. 1.55>	τῷ γὰρ ἐπὶ φρεσὶ θῆκε θεὰ λευκώλενος ̔́Ηρη:
<hom. il. 1.56>	κήδετο γὰρ Δαναῶν, ὅτι ῥα θνήσκοντας ὁρᾶτο.
<hom. il. 1.57>	οἳ δ' ἐπεὶ οὖν ἤγερθεν ὁμηγερέες τε γένοντο,
<hom. il. 1.58>	τοῖσι δ' ἀνιστάμενος μετέφη πόδας ὠκὺς ̓Αχιλλεύς:
<hom. il. 1.59>	̓Ατρεί̈δη νῦν ἄμμε παλιμπλαγχθέντας ὀί̈ω
<hom. il. 1.60>	ἂψ ἀπονοστήσειν, εἴ κεν θάνατόν γε φύγοιμεν,
<hom. il. 1.61>	εἰ δὴ ὁμοῦ πόλεμός τε δαμᾷ καὶ λοιμὸς ̓Αχαιούς:
<hom. il. 1.62>	ἀλλ' ἄγε δή τινα μάντιν ἐρείομεν ἢ ἱερῆα
<hom. il. 1.63>	ἢ καὶ ὀνειροπόλον, καὶ γάρ τ' ὄναρ ἐκ Διός ἐστιν,
<hom. il. 1.64>	ὅς κ' εἴποι ὅ τι τόσσον ἐχώσατο Φοῖβος ̓Απόλλων,
<hom. il. 1.65>	εἴτ' ἄρ' ὅ γ' εὐχωλῆς ἐπιμέμφεται ἠδ' ἑκατόμβης,
<hom. il. 1.66>	αἴ κέν πως ἀρνῶν κνίσης αἰγῶν τε τελείων
<hom. il. 1.67>	βούλεται ἀντιάσας ἡμῖν ἀπὸ λοιγὸν ἀμῦναι.

<hom. il. 1.68>	ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη
<hom. il. 1.69>	Κάλχας Θεστορίδης οἰωνοπόλων ὄχ' ἄριστος,
<hom. il. 1.70>	ὃς ᾔδη τά τ' ἐόντα τά τ' ἐσσόμενα πρό τ' ἐόντα,
<hom. il. 1.71>	καὶ νήεσς' ἡγήσατ' ̓Αχαιῶν ̓́Ιλιον εἴσω
<hom. il. 1.72>	ἣν διὰ μαντοσύνην, τήν οἱ πόρε Φοῖβος ̓Απόλλων:
<hom. il. 1.73>	ὅ σφιν ἐὺ φρονέων ἀγορήσατο καὶ μετέειπεν:
<hom. il. 1.74>	ὦ ̓Αχιλεῦ κέλεαί με Διὶ̈ φίλε μυθήσασθαι
<hom. il. 1.75>	μῆνιν ̓Απόλλωνος ἑκατηβελέταο ἄνακτος:
<hom. il. 1.76>	τοὶ γὰρ ἐγὼν ἐρέω: σὺ δὲ σύνθεο καί μοι ὄμοσσον
<hom. il. 1.77>	ἦ μέν μοι πρόφρων ἔπεσιν καὶ χερσὶν ἀρήξειν:
<hom. il. 1.78>	ἦ γὰρ ὀί̈ομαι ἄνδρα χολωσέμεν, ὃς μέγα πάντων
<hom. il. 1.79>	̓Αργείων κρατέει καί οἱ πείθονται ̓Αχαιοί:
<hom. il. 1.80>	κρείσσων γὰρ βασιλεὺς ὅτε χώσεται ἀνδρὶ χέρηϊ:
<hom. il. 1.81>	εἴ περ γάρ τε χόλον γε καὶ αὐτῆμαρ καταπέψῃ,
<hom. il. 1.82>	ἀλλά τε καὶ μετόπισθεν ἔχει κότον, ὄφρα τελέσσῃ,
<hom. il. 1.83>	ἐν στήθεσσιν ἑοῖσι: σὺ δὲ φράσαι εἴ με σαώσεις.

<hom. il. 1.84>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 1.85>	θαρσήσας μάλα εἰπὲ θεοπρόπιον ὅ τι οἶσθα:
<hom. il. 1.86>	οὐ μὰ γὰρ ̓Απόλλωνα Διὶ̈ φίλον, ᾧ τε σὺ Κάλχαν
<hom. il. 1.87>	εὐχόμενος Δαναοῖσι θεοπροπίας ἀναφαίνεις,
<hom. il. 1.88>	οὔ τις ἐμεῦ ζῶντος καὶ ἐπὶ χθονὶ δερκομένοιο
<hom. il. 1.89>	σοὶ κοίλῃς παρὰ νηυσί βαρείας χεῖρας ἐποίσει
<hom. il. 1.90>	συμπάντων Δαναῶν, οὐδ' ἢν ̓Αγαμέμνονα εἴπῃς,
<hom. il. 1.91>	ὃς νῦν πολλὸν ἄριστος ̓Αχαιῶν εὔχεται εἶναι.

<hom. il. 1.92>	καὶ τότε δὴ θάρσησε καὶ ηὔδα μάντις ἀμύμων:
<hom. il. 1.93>	οὔ τ' ἄρ ὅ γ' εὐχωλῆς ἐπιμέμφεται οὐδ' ἑκατόμβης,
<hom. il. 1.94>	ἀλλ' ἕνεκ' ἀρητῆρος ὃν ἠτίμης' ̓Αγαμέμνων,
<hom. il. 1.95>	οὐδ' ἀπέλυσε θύγατρα καὶ οὐκ ἀπεδέξατ' ἄποινα,
<hom. il. 1.96>	τοὔνεκ' ἄρ' ἄλγε' ἔδωκεν ἑκηβόλος ἠδ' ἔτι δώσει:
<hom. il. 1.97>	οὐδ' ὅ γε πρὶν Δαναοῖσιν ἀεικέα λοιγὸν ἀπώσει
<hom. il. 1.98>	πρίν γ' ἀπὸ πατρὶ φίλῳ δόμεναι ἑλικώπιδα κούρην
<hom. il. 1.99>	ἀπριάτην ἀνάποινον, ἄγειν θ' ἱερὴν ἑκατόμβην
<hom. il. 1.100>	ἐς Χρύσην: τότε κέν μιν ἱλασσάμενοι πεπίθοιμεν.

<hom. il. 1.101>	ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη
<hom. il. 1.102>	ἥρως ̓Ατρεί̈δης εὐρὺ κρείων ̓Αγαμέμνων
<hom. il. 1.103>	ἀχνύμενος: μένεος δὲ μέγα φρένες ἀμφιμέλαιναι
<hom. il. 1.104>	πίμπλαντ', ὄσσε δέ οἱ πυρὶ λαμπετόωντι ἐί̈κτην:
<hom. il. 1.105>	Κάλχαντα πρώτιστα κάκ' ὀσσόμενος προσέειπε:
<hom. il. 1.106>	μάντι κακῶν οὐ πώ ποτέ μοι τὸ κρήγυον εἶπας:
<hom. il. 1.107>	αἰεί τοι τὰ κάκ' ἐστὶ φίλα φρεσὶ μαντεύεσθαι,
<hom. il. 1.108>	ἐσθλὸν δ' οὔτέ τί πω εἶπας ἔπος οὔτ' ἐτέλεσσας:
<hom. il. 1.109>	καὶ νῦν ἐν Δαναοῖσι θεοπροπέων ἀγορεύεις
<hom. il. 1.110>	ὡς δὴ τοῦδ' ἕνεκά σφιν ἑκηβόλος ἄλγεα τεύχει,
<hom. il. 1.111>	οὕνεκ' ἐγὼ κούρης Χρυσηί̈δος ἀγλά' ἄποινα
<hom. il. 1.112>	οὐκ ἔθελον δέξασθαι, ἐπεὶ πολὺ βούλομαι αὐτὴν
<hom. il. 1.113>	οἴκοι ἔχειν: καὶ γάρ ῥα Κλυταιμνήστρης προβέβουλα
<hom. il. 1.114>	κουριδίης ἀλόχου, ἐπεὶ οὔ ἑθέν ἐστι χερείων,
<hom. il. 1.115>	οὐ δέμας οὐδὲ φυήν, οὔτ' ἂρ φρένας οὔτέ τι ἔργα.
<hom. il. 1.116>	ἀλλὰ καὶ ὧς ἐθέλω δόμεναι πάλιν εἰ τό γ' ἄμεινον:
<hom. il. 1.117>	βούλομ' ἐγὼ λαὸν σῶν ἔμμεναι ἢ ἀπολέσθαι:
<hom. il. 1.118>	αὐτὰρ ἐμοὶ γέρας αὐτίχ' ἑτοιμάσατ' ὄφρα μὴ οἶος
<hom. il. 1.119>	̓Αργείων ἀγέραστος ἔω, ἐπεὶ οὐδὲ ἔοικε:
<hom. il. 1.120>	λεύσσετε γὰρ τό γε πάντες ὅ μοι γέρας ἔρχεται ἄλλῃ.

<hom. il. 1.121>	τὸν δ' ἠμείβετ' ἔπειτα ποδάρκης δῖος ̓Αχιλλεύς:
<hom. il. 1.122>	̓Ατρεί̈δη κύδιστε φιλοκτεανώτατε πάντων,
<hom. il. 1.123>	πῶς γάρ τοι δώσουσι γέρας μεγάθυμοι ̓Αχαιοί;
<hom. il. 1.124>	οὐδέ τί που ἴδμεν ξυνήϊα κείμενα πολλά:
<hom. il. 1.125>	ἀλλὰ τὰ μὲν πολίων ἐξεπράθομεν, τὰ δέδασται,
<hom. il. 1.126>	λαοὺς δ' οὐκ ἐπέοικε παλίλλογα ταῦτ' ἐπαγείρειν.
<hom. il. 1.127>	ἀλλὰ σὺ μὲν νῦν τήνδε θεῷ πρόες: αὐτὰρ ̓Αχαιοὶ
<hom. il. 1.128>	τριπλῇ τετραπλῇ τ' ἀποτείσομεν, αἴ κέ ποθι Ζεὺς
<hom. il. 1.129>	δῷσι πόλιν Τροίην εὐτείχεον ἐξαλαπάξαι.

<hom. il. 1.130>	τὸν δ' ἀπαμειβόμενος προσέφη κρείων ̓Αγαμέμνων:
<hom. il. 1.131>	μὴ δ' οὕτως ἀγαθός περ ἐὼν θεοείκελ' ̓Αχιλλεῦ
<hom. il. 1.132>	κλέπτε νόῳ, ἐπεὶ οὐ παρελεύσεαι οὐδέ με πείσεις.
<hom. il. 1.133>	ἦ ἐθέλεις ὄφρ' αὐτὸς ἔχῃς γέρας, αὐτὰρ ἔμ' αὔτως
<hom. il. 1.134>	ἧσθαι δευόμενον, κέλεαι δέ με τήνδ' ἀποδοῦναι;
<hom. il. 1.135>	ἀλλ' εἰ μὲν δώσουσι γέρας μεγάθυμοι ̓Αχαιοὶ
<hom. il. 1.136>	ἄρσαντες κατὰ θυμὸν ὅπως ἀντάξιον ἔσται:
<hom. il. 1.137>	εἰ δέ κε μὴ δώωσιν ἐγὼ δέ κεν αὐτὸς ἕλωμαι
<hom. il. 1.138>	ἢ τεὸν ἢ Αἴαντος ἰὼν γέρας, ἢ ̓Οδυσῆος
<hom. il. 1.139>	ἄξω ἑλών: ὃ δέ κεν κεχολώσεται ὅν κεν ἵκωμαι.
<hom. il. 1.140>	ἀλλ' ἤτοι μὲν ταῦτα μεταφρασόμεσθα καὶ αὖτις,
<hom. il. 1.141>	νῦν δ' ἄγε νῆα μέλαιναν ἐρύσσομεν εἰς ἅλα δῖαν,
<hom. il. 1.142>	ἐν δ' ἐρέτας ἐπιτηδὲς ἀγείρομεν, ἐς δ' ἑκατόμβην
<hom. il. 1.143>	θείομεν, ἂν δ' αὐτὴν Χρυσηί̈δα καλλιπάρῃον
<hom. il. 1.144>	βήσομεν: εἷς δέ τις ἀρχὸς ἀνὴρ βουληφόρος ἔστω,
<hom. il. 1.145>	ἢ Αἴας ἢ ̓Ιδομενεὺς ἢ δῖος ̓Οδυσσεὺς
<hom. il. 1.146>	ἠὲ σὺ Πηλεί̈δη πάντων ἐκπαγλότατ' ἀνδρῶν,
<hom. il. 1.147>	ὄφρ' ἥμιν ἑκάεργον ἱλάσσεαι ἱερὰ ῥέξας.

<hom. il. 1.148>	τὸν δ' ἄρ' ὑπόδρα ἰδὼν προσέφη πόδας ὠκὺς ̓Αχιλλεύς:
<hom. il. 1.149>	ὤ μοι ἀναιδείην ἐπιειμένε κερδαλεόφρον
<hom. il. 1.150>	πῶς τίς τοι πρόφρων ἔπεσιν πείθηται ̓Αχαιῶν
<hom. il. 1.151>	ἢ ὁδὸν ἐλθέμεναι ἢ ἀνδράσιν ἶφι μάχεσθαι;
<hom. il. 1.152>	οὐ γὰρ ἐγὼ Τρώων ἕνεκ' ἤλυθον αἰχμητάων
<hom. il. 1.153>	δεῦρο μαχησόμενος, ἐπεὶ οὔ τί μοι αἴτιοί εἰσιν:
<hom. il. 1.154>	οὐ γὰρ πώποτ' ἐμὰς βοῦς ἤλασαν οὐδὲ μὲν ἵππους,
<hom. il. 1.155>	οὐδέ ποτ' ἐν Φθίῃ ἐριβώλακι βωτιανείρῃ
<hom. il. 1.156>	καρπὸν ἐδηλήσαντ', ἐπεὶ ἦ μάλα πολλὰ μεταξὺ
<hom. il. 1.157>	οὔρεά τε σκιόεντα θάλασσά τε ἠχήεσσα:
<hom. il. 1.158>	ἀλλὰ σοὶ ὦ μέγ' ἀναιδὲς ἅμ' ἑσπόμεθ' ὄφρα σὺ χαίρῃς,
<hom. il. 1.159>	τιμὴν ἀρνύμενοι Μενελάῳ σοί τε κυνῶπα
<hom. il. 1.160>	πρὸς Τρώων: τῶν οὔ τι μετατρέπῃ οὐδ' ἀλεγίζεις:
<hom. il. 1.161>	καὶ δή μοι γέρας αὐτὸς ἀφαιρήσεσθαι ἀπειλεῖς,
<hom. il. 1.162>	ᾧ ἔπι πολλὰ μόγησα, δόσαν δέ μοι υἷες ̓Αχαιῶν.
<hom. il. 1.163>	οὐ μὲν σοί ποτε ἶσον ἔχω γέρας ὁππότ' ̓Αχαιοὶ
<hom. il. 1.164>	Τρώων ἐκπέρσως' εὖ ναιόμενον πτολίεθρον:
<hom. il. 1.165>	ἀλλὰ τὸ μὲν πλεῖον πολυάϊκος πολέμοιο
<hom. il. 1.166>	χεῖρες ἐμαὶ διέπους': ἀτὰρ ἤν ποτε δασμὸς ἵκηται,
<hom. il. 1.167>	σοὶ τὸ γέρας πολὺ μεῖζον, ἐγὼ δ' ὀλίγον τε φίλον τε
<hom. il. 1.168>	ἔρχομ' ἔχων ἐπὶ νῆας, ἐπεί κε κάμω πολεμίζων.
<hom. il. 1.169>	νῦν δ' εἶμι Φθίην δ', ἐπεὶ ἦ πολὺ φέρτερόν ἐστιν
<hom. il. 1.170>	οἴκαδ' ἴμεν σὺν νηυσὶ κορωνίσιν, οὐδέ ς' ὀί̈ω
<hom. il. 1.171>	ἐνθάδ' ἄτιμος ἐὼν ἄφενος καὶ πλοῦτον ἀφύξειν.

<hom. il. 1.172>	τὸν δ' ἠμείβετ' ἔπειτα ἄναξ ἀνδρῶν ̓Αγαμέμνων:
<hom. il. 1.173>	φεῦγε μάλ' εἴ τοι θυμὸς ἐπέσσυται, οὐδέ ς' ἔγωγε
<hom. il. 1.174>	λίσσομαι εἵνεκ' ἐμεῖο μένειν: πάρ' ἔμοιγε καὶ ἄλλοι
<hom. il. 1.175>	οἵ κέ με τιμήσουσι, μάλιστα δὲ μητίετα Ζεύς.
<hom. il. 1.176>	ἔχθιστος δέ μοί ἐσσι διοτρεφέων βασιλήων:
<hom. il. 1.177>	αἰεὶ γάρ τοι ἔρις τε φίλη πόλεμοί τε μάχαι τε:
<hom. il. 1.178>	εἰ μάλα καρτερός ἐσσι, θεός που σοὶ τό γ' ἔδωκεν:
<hom. il. 1.179>	οἴκαδ' ἰὼν σὺν νηυσί τε σῇς καὶ σοῖς ἑτάροισι
<hom. il. 1.180>	Μυρμιδόνεσσιν ἄνασσε, σέθεν δ' ἐγὼ οὐκ ἀλεγίζω,
<hom. il. 1.181>	οὐδ' ὄθομαι κοτέοντος: ἀπειλήσω δέ τοι ὧδε:
<hom. il. 1.182>	ὡς ἔμ' ἀφαιρεῖται Χρυσηί̈δα Φοῖβος ̓Απόλλων,
<hom. il. 1.183>	τὴν μὲν ἐγὼ σὺν νηί̈ τ' ἐμῇ καὶ ἐμοῖς ἑτάροισι
<hom. il. 1.184>	πέμψω, ἐγὼ δέ κ' ἄγω Βρισηί̈δα καλλιπάρῃον
<hom. il. 1.185>	αὐτὸς ἰὼν κλισίην δὲ τὸ σὸν γέρας ὄφρ' ἐὺ̈ εἰδῇς
<hom. il. 1.186>	ὅσσον φέρτερός εἰμι σέθεν, στυγέῃ δὲ καὶ ἄλλος
<hom. il. 1.187>	ἶσον ἐμοὶ φάσθαι καὶ ὁμοιωθήμεναι ἄντην.

<hom. il. 1.188>	ὣς φάτο: Πηλεί̈ωνι δ' ἄχος γένετ', ἐν δέ οἱ ἦτορ
<hom. il. 1.189>	στήθεσσιν λασίοισι διάνδιχα μερμήριξεν,
<hom. il. 1.190>	ἢ ὅ γε φάσγανον ὀξὺ ἐρυσσάμενος παρὰ μηροῦ
<hom. il. 1.191>	τοὺς μὲν ἀναστήσειεν, ὃ δ' ̓Ατρεί̈δην ἐναρίζοι,
<hom. il. 1.192>	ἦε χόλον παύσειεν ἐρητύσειέ τε θυμόν.
<hom. il. 1.193>	ἧος ὃ ταῦθ' ὥρμαινε κατὰ φρένα καὶ κατὰ θυμόν,
<hom. il. 1.194>	ἕλκετο δ' ἐκ κολεοῖο μέγα ξίφος, ἦλθε δ' ̓Αθήνη
<hom. il. 1.195>	οὐρανόθεν: πρὸ γὰρ ἧκε θεὰ λευκώλενος ̔́Ηρη
<hom. il. 1.196>	ἄμφω ὁμῶς θυμῷ φιλέουσά τε κηδομένη τε:
<hom. il. 1.197>	στῆ δ' ὄπιθεν, ξανθῆς δὲ κόμης ἕλε Πηλεί̈ωνα
<hom. il. 1.198>	οἴῳ φαινομένη: τῶν δ' ἄλλων οὔ τις ὁρᾶτο:
<hom. il. 1.199>	θάμβησεν δ' ̓Αχιλεύς, μετὰ δ' ἐτράπετ', αὐτίκα δ' ἔγνω
<hom. il. 1.200>	Παλλάδ' ̓Αθηναίην: δεινὼ δέ οἱ ὄσσε φάανθεν:
<hom. il. 1.201>	καί μιν φωνήσας ἔπεα πτερόεντα προσηύδα:
<hom. il. 1.202>	τίπτ' αὖτ' αἰγιόχοιο Διὸς τέκος εἰλήλουθας;
<hom. il. 1.203>	ἦ ἵνα ὕβριν ἴδῃ ̓Αγαμέμνονος ̓Ατρεί̈δαο;
<hom. il. 1.204>	ἀλλ' ἔκ τοι ἐρέω, τὸ δὲ καὶ τελέεσθαι ὀί̈ω:
<hom. il. 1.205>	ᾗς ὑπεροπλίῃσι τάχ' ἄν ποτε θυμὸν ὀλέσσῃ.

<hom. il. 1.206>	τὸν δ' αὖτε προσέειπε θεὰ γλαυκῶπις ̓Αθήνη:
<hom. il. 1.207>	ἦλθον ἐγὼ παύσουσα τὸ σὸν μένος, αἴ κε πίθηαι,
<hom. il. 1.208>	οὐρανόθεν: πρὸ δέ μ' ἧκε θεὰ λευκώλενος ̔́Ηρη
<hom. il. 1.209>	ἄμφω ὁμῶς θυμῷ φιλέουσά τε κηδομένη τε:
<hom. il. 1.210>	ἀλλ' ἄγε λῆγ' ἔριδος, μηδὲ ξίφος ἕλκεο χειρί:
<hom. il. 1.211>	ἀλλ' ἤτοι ἔπεσιν μὲν ὀνείδισον ὡς ἔσεταί περ:
<hom. il. 1.212>	ὧδε γὰρ ἐξερέω, τὸ δὲ καὶ τετελεσμένον ἔσται:
<hom. il. 1.213>	καί ποτέ τοι τρὶς τόσσα παρέσσεται ἀγλαὰ δῶρα
<hom. il. 1.214>	ὕβριος εἵνεκα τῆσδε: σὺ δ' ἴσχεο, πείθεο δ' ἡμῖν.

<hom. il. 1.215>	τὴν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 1.216>	χρὴ μὲν σφωί̈τερόν γε θεὰ ἔπος εἰρύσσασθαι
<hom. il. 1.217>	καὶ μάλα περ θυμῷ κεχολωμένον: ὧς γὰρ ἄμεινον:
<hom. il. 1.218>	ὅς κε θεοῖς ἐπιπείθηται μάλα τ' ἔκλυον αὐτοῦ.

<hom. il. 1.219>	ἦ καὶ ἐπ' ἀργυρέῃ κώπῃ σχέθε χεῖρα βαρεῖαν,
<hom. il. 1.220>	ἂψ δ' ἐς κουλεὸν ὦσε μέγα ξίφος, οὐδ' ἀπίθησε
<hom. il. 1.221>	μύθῳ ̓Αθηναίης: ἣ δ' Οὔλυμπον δὲ βεβήκει
<hom. il. 1.222>	δώματ' ἐς αἰγιόχοιο Διὸς μετὰ δαίμονας ἄλλους.

<hom. il. 1.223>	Πηλεί̈δης δ' ἐξαῦτις ἀταρτηροῖς ἐπέεσσιν
<hom. il. 1.224>	̓Ατρεί̈δην προσέειπε, καὶ οὔ πω λῆγε χόλοιο:
<hom. il. 1.225>	οἰνοβαρές, κυνὸς ὄμματ' ἔχων, κραδίην δ' ἐλάφοιο,
<hom. il. 1.226>	οὔτέ ποτ' ἐς πόλεμον ἅμα λαῷ θωρηχθῆναι
<hom. il. 1.227>	οὔτε λόχον δ' ἰέναι σὺν ἀριστήεσσιν ̓Αχαιῶν
<hom. il. 1.228>	τέτληκας θυμῷ: τὸ δέ τοι κὴρ εἴδεται εἶναι.
<hom. il. 1.229>	ἦ πολὺ λώϊόν ἐστι κατὰ στρατὸν εὐρὺν ̓Αχαιῶν
<hom. il. 1.230>	δῶρ' ἀποαιρεῖσθαι ὅς τις σέθεν ἀντίον εἴπῃ:
<hom. il. 1.231>	δημοβόρος βασιλεὺς ἐπεὶ οὐτιδανοῖσιν ἀνάσσεις:
<hom. il. 1.232>	ἦ γὰρ ἂν ̓Ατρεί̈δη νῦν ὕστατα λωβήσαιο.
<hom. il. 1.233>	ἀλλ' ἔκ τοι ἐρέω καὶ ἐπὶ μέγαν ὅρκον ὀμοῦμαι:
<hom. il. 1.234>	ναὶ μὰ τόδε σκῆπτρον, τὸ μὲν οὔ ποτε φύλλα καὶ ὄζους
<hom. il. 1.235>	φύσει, ἐπεὶ δὴ πρῶτα τομὴν ἐν ὄρεσσι λέλοιπεν,
<hom. il. 1.236>	οὐδ' ἀναθηλήσει: περὶ γάρ ῥά ἑ χαλκὸς ἔλεψε
<hom. il. 1.237>	φύλλά τε καὶ φλοιόν: νῦν αὖτέ μιν υἷες ̓Αχαιῶν
<hom. il. 1.238>	ἐν παλάμῃς φορέουσι δικασπόλοι, οἵ τε θέμιστας
<hom. il. 1.239>	πρὸς Διὸς εἰρύαται: ὃ δέ τοι μέγας ἔσσεται ὅρκος:
<hom. il. 1.240>	ἦ ποτ' ̓Αχιλλῆος ποθὴ ἵξεται υἷας ̓Αχαιῶν
<hom. il. 1.241>	σύμπαντας: τότε δ' οὔ τι δυνήσεαι ἀχνύμενός περ
<hom. il. 1.242>	χραισμεῖν, εὖτ' ἂν πολλοὶ ὑφ' ̔́Εκτορος ἀνδροφόνοιο
<hom. il. 1.243>	θνήσκοντες πίπτωσι: σὺ δ' ἔνδοθι θυμὸν ἀμύξεις
<hom. il. 1.244>	χωόμενος ὅ τ' ἄριστον ̓Αχαιῶν οὐδὲν ἔτισας.

<hom. il. 1.245>	ὣς φάτο Πηλεί̈δης, ποτὶ δὲ σκῆπτρον βάλε γαίῃ
<hom. il. 1.246>	χρυσείοις ἥλοισι πεπαρμένον, ἕζετο δ' αὐτός:
<hom. il. 1.247>	̓Ατρεί̈δης δ' ἑτέρωθεν ἐμήνιε: τοῖσι δὲ Νέστωρ
<hom. il. 1.248>	ἡδυεπὴς ἀνόρουσε λιγὺς Πυλίων ἀγορητής,
<hom. il. 1.249>	τοῦ καὶ ἀπὸ γλώσσης μέλιτος γλυκίων ῥέεν αὐδή:
<hom. il. 1.250>	τῷ δ' ἤδη δύο μὲν γενεαὶ μερόπων ἀνθρώπων
<hom. il. 1.251>	ἐφθίαθ', οἵ οἱ πρόσθεν ἅμα τράφεν ἠδ' ἐγένοντο
<hom. il. 1.252>	ἐν Πύλῳ ἠγαθέῃ, μετὰ δὲ τριτάτοισιν ἄνασσεν:
<hom. il. 1.253>	ὅ σφιν ἐὺ φρονέων ἀγορήσατο καὶ μετέειπεν:
<hom. il. 1.254>	ὦ πόποι ἦ μέγα πένθος ̓Αχαιί̈δα γαῖαν ἱκάνει:
<hom. il. 1.255>	ἦ κεν γηθήσαι Πρίαμος Πριάμοιό τε παῖδες
<hom. il. 1.256>	ἄλλοι τε Τρῶες μέγα κεν κεχαροίατο θυμῷ
<hom. il. 1.257>	εἰ σφῶϊν τάδε πάντα πυθοίατο μαρναμένοιϊν,
<hom. il. 1.258>	οἳ περὶ μὲν βουλὴν Δαναῶν, περὶ δ' ἐστὲ μάχεσθαι.
<hom. il. 1.259>	ἀλλὰ πίθεσθ': ἄμφω δὲ νεωτέρω ἐστὸν ἐμεῖο:
<hom. il. 1.260>	ἤδη γάρ ποτ' ἐγὼ καὶ ἀρείοσιν ἠέ περ ὑμῖν
<hom. il. 1.261>	ἀνδράσιν ὡμίλησα, καὶ οὔ ποτέ μ' οἵ γ' ἀθέριζον.
<hom. il. 1.262>	οὐ γάρ πω τοίους ἴδον ἀνέρας οὐδὲ ἴδωμαι,
<hom. il. 1.263>	οἷον Πειρίθοόν τε Δρύαντά τε ποιμένα λαῶν
<hom. il. 1.264>	Καινέα τ' ̓Εξάδιόν τε καὶ ἀντίθεον Πολύφημον
<hom. il. 1.265>	Θησέα τ' Αἰγεί̈δην, ἐπιείκελον ἀθανάτοισιν:
<hom. il. 1.266>	κάρτιστοι δὴ κεῖνοι ἐπιχθονίων τράφεν ἀνδρῶν:
<hom. il. 1.267>	κάρτιστοι μὲν ἔσαν καὶ καρτίστοις ἐμάχοντο
<hom. il. 1.268>	φηρσὶν ὀρεσκῴοισι καὶ ἐκπάγλως ἀπόλεσσαν.
<hom. il. 1.269>	καὶ μὲν τοῖσιν ἐγὼ μεθομίλεον ἐκ Πύλου ἐλθὼν
<hom. il. 1.270>	τηλόθεν ἐξ ἀπίης γαίης: καλέσαντο γὰρ αὐτοί:
<hom. il. 1.271>	καὶ μαχόμην κατ' ἔμ' αὐτὸν ἐγώ: κείνοισι δ' ἂν οὔ τις
<hom. il. 1.272>	τῶν οἳ νῦν βροτοί εἰσιν ἐπιχθόνιοι μαχέοιτο:
<hom. il. 1.273>	καὶ μέν μευ βουλέων ξύνιεν πείθοντό τε μύθῳ:
<hom. il. 1.274>	ἀλλὰ πίθεσθε καὶ ὔμμες, ἐπεὶ πείθεσθαι ἄμεινον:
<hom. il. 1.275>	μήτε σὺ τόνδ' ἀγαθός περ ἐὼν ἀποαίρεο κούρην,
<hom. il. 1.276>	ἀλλ' ἔα ὥς οἱ πρῶτα δόσαν γέρας υἷες ̓Αχαιῶν:
<hom. il. 1.277>	μήτε σὺ Πηλείδη ἔθελ' ἐριζέμεναι βασιλῆϊ
<hom. il. 1.278>	ἀντιβίην, ἐπεὶ οὔ ποθ' ὁμοίης ἔμμορε τιμῆς
<hom. il. 1.279>	σκηπτοῦχος βασιλεύς, ᾧ τε Ζεὺς κῦδος ἔδωκεν.
<hom. il. 1.280>	εἰ δὲ σὺ καρτερός ἐσσι θεὰ δέ σε γείνατο μήτηρ,
<hom. il. 1.281>	ἀλλ' ὅ γε φέρτερός ἐστιν ἐπεὶ πλεόνεσσιν ἀνάσσει.
<hom. il. 1.282>	̓Ατρεί̈δη σὺ δὲ παῦε τεὸν μένος: αὐτὰρ ἔγωγε
<hom. il. 1.283>	λίσσομ' ̓Αχιλλῆϊ μεθέμεν χόλον, ὃς μέγα πᾶσιν
<hom. il. 1.284>	ἕρκος ̓Αχαιοῖσιν πέλεται πολέμοιο κακοῖο.

<hom. il. 1.285>	τὸν δ' ἀπαμειβόμενος προσέφη κρείων ̓Αγαμέμνων:
<hom. il. 1.286>	ναὶ δὴ ταῦτά γε πάντα γέρον κατὰ μοῖραν ἔειπες:
<hom. il. 1.287>	ἀλλ' ὅδ' ἀνὴρ ἐθέλει περὶ πάντων ἔμμεναι ἄλλων,
<hom. il. 1.288>	πάντων μὲν κρατέειν ἐθέλει, πάντεσσι δ' ἀνάσσειν,
<hom. il. 1.289>	πᾶσι δὲ σημαίνειν, ἅ τιν' οὐ πείσεσθαι ὀί̈ω:
<hom. il. 1.290>	εἰ δέ μιν αἰχμητὴν ἔθεσαν θεοὶ αἰὲν ἐόντες
<hom. il. 1.291>	τοὔνεκά οἱ προθέουσιν ὀνείδεα μυθήσασθαι;

<hom. il. 1.292>	τὸν δ' ἄρ' ὑποβλήδην ἠμείβετο δῖος ̓Αχιλλεύς:
<hom. il. 1.293>	ἦ γάρ κεν δειλός τε καὶ οὐτιδανὸς καλεοίμην
<hom. il. 1.294>	εἰ δὴ σοὶ πᾶν ἔργον ὑπείξομαι ὅττί κεν εἴπῃς:
<hom. il. 1.295>	ἄλλοισιν δὴ ταῦτ' ἐπιτέλλεο, μὴ γὰρ ἔμοιγε
<hom. il. 1.296>	σήμαιν': οὐ γὰρ ἔγωγ' ἔτι σοὶ πείσεσθαι ὀί̈ω.
<hom. il. 1.297>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:
<hom. il. 1.298>	χερσὶ μὲν οὔ τοι ἔγωγε μαχήσομαι εἵνεκα κούρης
<hom. il. 1.299>	οὔτε σοὶ οὔτέ τῳ ἄλλῳ, ἐπεί μ' ἀφέλεσθέ γε δόντες:
<hom. il. 1.300>	τῶν δ' ἄλλων ἅ μοί ἐστι θοῇ παρὰ νηὶ̈ μελαίνῃ
<hom. il. 1.301>	τῶν οὐκ ἄν τι φέροις ἀνελὼν ἀέκοντος ἐμεῖο:
<hom. il. 1.302>	εἰ δ' ἄγε μὴν πείρησαι ἵνα γνώωσι καὶ οἵδε:
<hom. il. 1.303>	αἶψά τοι αἷμα κελαινὸν ἐρωήσει περὶ δουρί.

<hom. il. 1.304>	ὣς τώ γ' ἀντιβίοισι μαχεσσαμένω ἐπέεσσιν
<hom. il. 1.305>	ἀνστήτην, λῦσαν δ' ἀγορὴν παρὰ νηυσὶν ̓Αχαιῶν:
<hom. il. 1.306>	Πηλεί̈δης μὲν ἐπὶ κλισίας καὶ νῆας ἐί̈σας
<hom. il. 1.307>	ἤϊε σύν τε Μενοιτιάδῃ καὶ οἷς ἑτάροισιν:
<hom. il. 1.308>	̓Ατρεί̈δης δ' ἄρα νῆα θοὴν ἅλα δὲ προέρυσσεν,
<hom. il. 1.309>	ἐν δ' ἐρέτας ἔκρινεν ἐείκοσιν, ἐς δ' ἑκατόμβην
<hom. il. 1.310>	βῆσε θεῷ, ἀνὰ δὲ Χρυσηί̈δα καλλιπάρῃον
<hom. il. 1.311>	εἷσεν ἄγων: ἐν δ' ἀρχὸς ἔβη πολύμητις ̓Οδυσσεύς.

<hom. il. 1.312>	οἳ μὲν ἔπειτ' ἀναβάντες ἐπέπλεον ὑγρὰ κέλευθα,
<hom. il. 1.313>	λαοὺς δ' ̓Ατρεί̈δης ἀπολυμαίνεσθαι ἄνωγεν:
<hom. il. 1.314>	οἳ δ' ἀπελυμαίνοντο καὶ εἰς ἅλα λύματα βάλλον,
<hom. il. 1.315>	ἕρδον δ' ̓Απόλλωνι τεληέσσας ἑκατόμβας
<hom. il. 1.316>	ταύρων ἠδ' αἰγῶν παρὰ θῖν' ἁλὸς ἀτρυγέτοιο:
<hom. il. 1.317>	κνίση δ' οὐρανὸν ἷκεν ἑλισσομένη περὶ καπνῷ.

<hom. il. 1.318>	ὣς οἳ μὲν τὰ πένοντο κατὰ στρατόν: οὐδ' ̓Αγαμέμνων
<hom. il. 1.319>	λῆγ' ἔριδος τὴν πρῶτον ἐπηπείλης' ̓Αχιλῆϊ,
<hom. il. 1.320>	ἀλλ' ὅ γε Ταλθύβιόν τε καὶ Εὐρυβάτην προσέειπε,
<hom. il. 1.321>	τώ οἱ ἔσαν κήρυκε καὶ ὀτρηρὼ θεράποντε:
<hom. il. 1.322>	ἔρχεσθον κλισίην Πηληϊάδεω ̓Αχιλῆος:
<hom. il. 1.323>	χειρὸς ἑλόντ' ἀγέμεν Βρισηί̈δα καλλιπάρῃον:
<hom. il. 1.324>	εἰ δέ κε μὴ δώῃσιν ἐγὼ δέ κεν αὐτὸς ἕλωμαι
<hom. il. 1.325>	ἐλθὼν σὺν πλεόνεσσι: τό οἱ καὶ ῥίγιον ἔσται.

<hom. il. 1.326>	ὣς εἰπὼν προί̈ει, κρατερὸν δ' ἐπὶ μῦθον ἔτελλε:
<hom. il. 1.327>	τὼ δ' ἀέκοντε βάτην παρὰ θῖν' ἁλὸς ἀτρυγέτοιο,
<hom. il. 1.328>	Μυρμιδόνων δ' ἐπί τε κλισίας καὶ νῆας ἱκέσθην,
<hom. il. 1.329>	τὸν δ' εὗρον παρά τε κλισίῃ καὶ νηὶ̈ μελαίνῃ
<hom. il. 1.330>	ἥμενον: οὐδ' ἄρα τώ γε ἰδὼν γήθησεν ̓Αχιλλεύς.
<hom. il. 1.331>	τὼ μὲν ταρβήσαντε καὶ αἰδομένω βασιλῆα
<hom. il. 1.332>	στήτην, οὐδέ τί μιν προσεφώνεον οὐδ' ἐρέοντο:
<hom. il. 1.333>	αὐτὰρ ὃ ἔγνω ᾗσιν ἐνὶ φρεσὶ φώνησέν τε:
<hom. il. 1.334>	χαίρετε κήρυκες Διὸς ἄγγελοι ἠδὲ καὶ ἀνδρῶν,
<hom. il. 1.335>	ἆσσον ἴτ': οὔ τί μοι ὔμμες ἐπαίτιοι ἀλλ' ̓Αγαμέμνων,
<hom. il. 1.336>	ὃ σφῶϊ προί̈ει Βρισηί̈δος εἵνεκα κούρης.
<hom. il. 1.337>	ἀλλ' ἄγε διογενὲς Πατρόκλεες ἔξαγε κούρην
<hom. il. 1.338>	καί σφωϊν δὸς ἄγειν: τὼ δ' αὐτὼ μάρτυροι ἔστων
<hom. il. 1.339>	πρός τε θεῶν μακάρων πρός τε θνητῶν ἀνθρώπων
<hom. il. 1.340>	καὶ πρὸς τοῦ βασιλῆος ἀπηνέος εἴ ποτε δ' αὖτε
<hom. il. 1.341>	χρειὼ ἐμεῖο γένηται ἀεικέα λοιγὸν ἀμῦναι
<hom. il. 1.342>	τοῖς ἄλλοις: ἦ γὰρ ὅ γ' ὀλοιῇσι φρεσὶ θύει,
<hom. il. 1.343>	οὐδέ τι οἶδε νοῆσαι ἅμα πρόσσω καὶ ὀπίσσω,
<hom. il. 1.344>	ὅππως οἱ παρὰ νηυσὶ σόοι μαχέοιντο ̓Αχαιοί.

<hom. il. 1.345>	ὣς φάτο, Πάτροκλος δὲ φίλῳ ἐπεπείθεθ' ἑταίρῳ,
<hom. il. 1.346>	ἐκ δ' ἄγαγε κλισίης Βρισηί̈δα καλλιπάρῃον,
<hom. il. 1.347>	δῶκε δ' ἄγειν: τὼ δ' αὖτις ἴτην παρὰ νῆας ̓Αχαιῶν:
<hom. il. 1.348>	ἣ δ' ἀέκους' ἅμα τοῖσι γυνὴ κίεν: αὐτὰρ ̓Αχιλλεὺς
<hom. il. 1.349>	δακρύσας ἑτάρων ἄφαρ ἕζετο νόσφι λιασθείς,
<hom. il. 1.350>	θῖν' ἔφ' ἁλὸς πολιῆς, ὁρόων ἐπ' ἀπείρονα πόντον:
<hom. il. 1.351>	πολλὰ δὲ μητρὶ φίλῃ ἠρήσατο χεῖρας ὀρεγνύς:
<hom. il. 1.352>	μῆτερ ἐπεί μ' ἔτεκές γε μινυνθάδιόν περ ἐόντα,
<hom. il. 1.353>	τιμήν πέρ μοι ὄφελλεν ̓Ολύμπιος ἐγγυαλίξαι
<hom. il. 1.354>	Ζεὺς ὑψιβρεμέτης: νῦν δ' οὐδέ με τυτθὸν ἔτισεν:
<hom. il. 1.355>	ἦ γάρ μ' ̓Ατρεί̈δης εὐρὺ κρείων ̓Αγαμέμνων
<hom. il. 1.356>	ἠτίμησεν: ἑλὼν γὰρ ἔχει γέρας αὐτὸς ἀπούρας.

<hom. il. 1.357>	ὣς φάτο δάκρυ χέων, τοῦ δ' ἔκλυε πότνια μήτηρ
<hom. il. 1.358>	ἡμένη ἐν βένθεσσιν ἁλὸς παρὰ πατρὶ γέροντι:
<hom. il. 1.359>	καρπαλίμως δ' ἀνέδυ πολιῆς ἁλὸς ἠύ̈τ' ὀμίχλη,
<hom. il. 1.360>	καί ῥα πάροιθ' αὐτοῖο καθέζετο δάκρυ χέοντος,
<hom. il. 1.361>	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:
<hom. il. 1.362>	τέκνον τί κλαίεις; τί δέ σε φρένας ἵκετο πένθος;
<hom. il. 1.363>	ἐξαύδα, μὴ κεῦθε νόῳ, ἵνα εἴδομεν ἄμφω.

<hom. il. 1.364>	τὴν δὲ βαρὺ στενάχων προσέφη πόδας ὠκὺς ̓Αχιλλεύς:
<hom. il. 1.365>	οἶσθα: τί ἤ τοι ταῦτα ἰδυίῃ πάντ' ἀγορεύω;
<hom. il. 1.366>	ᾠχόμεθ' ἐς Θήβην ἱερὴν πόλιν ̓Ηετίωνος,
<hom. il. 1.367>	τὴν δὲ διεπράθομέν τε καὶ ἤγομεν ἐνθάδε πάντα:
<hom. il. 1.368>	καὶ τὰ μὲν εὖ δάσσαντο μετὰ σφίσιν υἷες ̓Αχαιῶν,
<hom. il. 1.369>	ἐκ δ' ἕλον ̓Ατρεί̈δῃ Χρυσηί̈δα καλλιπάρῃον.
<hom. il. 1.370>	Χρύσης δ' αὖθ' ἱερεὺς ἑκατηβόλου ̓Απόλλωνος
<hom. il. 1.371>	ἦλθε θοὰς ἐπὶ νῆας ̓Αχαιῶν χαλκοχιτώνων
<hom. il. 1.372>	λυσόμενός τε θύγατρα φέρων τ' ἀπερείσι' ἄποινα,
<hom. il. 1.373>	στέμματ' ἔχων ἐν χερσὶν ἑκηβόλου ̓Απόλλωνος
<hom. il. 1.374>	χρυσέῳ ἀνὰ σκήπτρῳ, καὶ λίσσετο πάντας ̓Αχαιούς,
<hom. il. 1.375>	̓Ατρεί̈δα δὲ μάλιστα δύω κοσμήτορε λαῶν.
<hom. il. 1.376>	ἔνθ' ἄλλοι μὲν πάντες ἐπευφήμησαν ̓Αχαιοὶ
<hom. il. 1.377>	αἰδεῖσθαί θ' ἱερῆα καὶ ἀγλαὰ δέχθαι ἄποινα:
<hom. il. 1.378>	ἀλλ' οὐκ ̓Ατρεί̈δῃ ̓Αγαμέμνονι ἥνδανε θυμῷ,
<hom. il. 1.379>	ἀλλὰ κακῶς ἀφίει, κρατερὸν δ' ἐπὶ μῦθον ἔτελλε:
<hom. il. 1.380>	χωόμενος δ' ὁ γέρων πάλιν ᾤχετο: τοῖο δ' ̓Απόλλων
<hom. il. 1.381>	εὐξαμένου ἤκουσεν, ἐπεὶ μάλα οἱ φίλος ἦεν,
<hom. il. 1.382>	ἧκε δ' ἐπ' ̓Αργείοισι κακὸν βέλος: οἳ δέ νυ λαοὶ
<hom. il. 1.383>	θνῇσκον ἐπασσύτεροι, τὰ δ' ἐπῴχετο κῆλα θεοῖο
<hom. il. 1.384>	πάντῃ ἀνὰ στρατὸν εὐρὺν ̓Αχαιῶν: ἄμμι δὲ μάντις
<hom. il. 1.385>	εὖ εἰδὼς ἀγόρευε θεοπροπίας ἑκάτοιο.
<hom. il. 1.386>	αὐτίκ' ἐγὼ πρῶτος κελόμην θεὸν ἱλάσκεσθαι:
<hom. il. 1.387>	̓Ατρεί̈ωνα δ' ἔπειτα χόλος λάβεν, αἶψα δ' ἀναστὰς
<hom. il. 1.388>	ἠπείλησεν μῦθον ὃ δὴ τετελεσμένος ἐστί:
<hom. il. 1.389>	τὴν μὲν γὰρ σὺν νηὶ̈ θοῇ ἑλίκωπες ̓Αχαιοὶ
<hom. il. 1.390>	ἐς Χρύσην πέμπουσιν, ἄγουσι δὲ δῶρα ἄνακτι:
<hom. il. 1.391>	τὴν δὲ νέον κλισίηθεν ἔβαν κήρυκες ἄγοντες
<hom. il. 1.392>	κούρην Βρισῆος τήν μοι δόσαν υἷες ̓Αχαιῶν.
<hom. il. 1.393>	ἀλλὰ σὺ εἰ δύνασαί γε περίσχεο παιδὸς ἑῆος:
<hom. il. 1.394>	ἐλθοῦς' Οὔλυμπον δὲ Δία λίσαι, εἴ ποτε δή τι
<hom. il. 1.395>	ἢ ἔπει ὤνησας κραδίην Διὸς ἠὲ καὶ ἔργῳ.
<hom. il. 1.396>	πολλάκι γάρ σεο πατρὸς ἐνὶ μεγάροισιν ἄκουσα
<hom. il. 1.397>	εὐχομένης ὅτ' ἔφησθα κελαινεφέϊ Κρονίωνι
<hom. il. 1.398>	οἴη ἐν ἀθανάτοισιν ἀεικέα λοιγὸν ἀμῦναι,
<hom. il. 1.399>	ὁππότε μιν ξυνδῆσαι ̓Ολύμπιοι ἤθελον ἄλλοι
<hom. il. 1.400>	̔́Ηρη τ' ἠδὲ Ποσειδάων καὶ Παλλὰς ̓Αθήνη:
<hom. il. 1.401>	ἀλλὰ σὺ τόν γ' ἐλθοῦσα θεὰ ὑπελύσαο δεσμῶν,
<hom. il. 1.402>	ὦχ' ἑκατόγχειρον καλέσας' ἐς μακρὸν ̓́Ολυμπον,
<hom. il. 1.403>	ὃν Βριάρεων καλέουσι θεοί, ἄνδρες δέ τε πάντες
<hom. il. 1.404>	Αἰγαίων', ὃ γὰρ αὖτε βίην οὗ πατρὸς ἀμείνων:
<hom. il. 1.405>	ὅς ῥα παρὰ Κρονίωνι καθέζετο κύδεϊ γαίων:
<hom. il. 1.406>	τὸν καὶ ὑπέδεισαν μάκαρες θεοὶ οὐδ' ἔτ' ἔδησαν.
<hom. il. 1.407>	τῶν νῦν μιν μνήσασα παρέζεο καὶ λαβὲ γούνων
<hom. il. 1.408>	αἴ κέν πως ἐθέλῃσιν ἐπὶ Τρώεσσιν ἀρῆξαι,
<hom. il. 1.409>	τοὺς δὲ κατὰ πρύμνας τε καὶ ἀμφ' ἅλα ἔλσαι ̓Αχαιοὺς
<hom. il. 1.410>	κτεινομένους, ἵνα πάντες ἐπαύρωνται βασιλῆος,
<hom. il. 1.411>	γνῷ δὲ καὶ ̓Ατρεί̈δης εὐρὺ κρείων ̓Αγαμέμνων
<hom. il. 1.412>	ἣν ἄτην ὅ τ' ἄριστον ̓Αχαιῶν οὐδὲν ἔτισεν.

<hom. il. 1.413>	τὸν δ' ἠμείβετ' ἔπειτα Θέτις κατὰ δάκρυ χέουσα:
<hom. il. 1.414>	ὤ μοι τέκνον ἐμόν, τί νύ ς' ἔτρεφον αἰνὰ τεκοῦσα;
<hom. il. 1.415>	αἴθ' ὄφελες παρὰ νηυσὶν ἀδάκρυτος καὶ ἀπήμων
<hom. il. 1.416>	ἧσθαι, ἐπεί νύ τοι αἶσα μίνυνθά περ οὔ τι μάλα δήν:
<hom. il. 1.417>	νῦν δ' ἅμα τ' ὠκύμορος καὶ ὀϊζυρὸς περὶ πάντων
<hom. il. 1.418>	ἔπλεο: τώ σε κακῇ αἴσῃ τέκον ἐν μεγάροισι.
<hom. il. 1.419>	τοῦτο δέ τοι ἐρέουσα ἔπος Διὶ τερπικεραύνῳ
<hom. il. 1.420>	εἶμ' αὐτὴ πρὸς ̓́Ολυμπον ἀγάννιφον αἴ κε πίθηται.
<hom. il. 1.421>	ἀλλὰ σὺ μὲν νῦν νηυσὶ παρήμενος ὠκυπόροισι
<hom. il. 1.422>	μήνι' ̓Αχαιοῖσιν, πολέμου δ' ἀποπαύεο πάμπαν:
<hom. il. 1.423>	Ζεὺς γὰρ ἐς ̓Ωκεανὸν μετ' ἀμύμονας Αἰθιοπῆας
<hom. il. 1.424>	χθιζὸς ἔβη κατὰ δαῖτα, θεοὶ δ' ἅμα πάντες ἕποντο:
<hom. il. 1.425>	δωδεκάτῃ δέ τοι αὖτις ἐλεύσεται Οὔλυμπον δέ,
<hom. il. 1.426>	καὶ τότ' ἔπειτά τοι εἶμι Διὸς ποτὶ χαλκοβατὲς δῶ,
<hom. il. 1.427>	καί μιν γουνάσομαι καί μιν πείσεσθαι ὀί̈ω.

<hom. il. 1.428>	ὣς ἄρα φωνήσας' ἀπεβήσετο, τὸν δὲ λίπ' αὐτοῦ
<hom. il. 1.429>	χωόμενον κατὰ θυμὸν ἐϋζώνοιο γυναικὸς
<hom. il. 1.430>	τήν ῥα βίῃ ἀέκοντος ἀπηύρων: αὐτὰρ ̓Οδυσσεὺς
<hom. il. 1.431>	ἐς Χρύσην ἵκανεν ἄγων ἱερὴν ἑκατόμβην.
<hom. il. 1.432>	οἳ δ' ὅτε δὴ λιμένος πολυβενθέος ἐντὸς ἵκοντο
<hom. il. 1.433>	ἱστία μὲν στείλαντο, θέσαν δ' ἐν νηὶ̈ μελαίνῃ,
<hom. il. 1.434>	ἱστὸν δ' ἱστοδόκῃ πέλασαν προτόνοισιν ὑφέντες
<hom. il. 1.435>	καρπαλίμως, τὴν δ' εἰς ὅρμον προέρεσσαν ἐρετμοῖς.
<hom. il. 1.436>	ἐκ δ' εὐνὰς ἔβαλον, κατὰ δὲ πρυμνήσι' ἔδησαν:
<hom. il. 1.437>	ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,
<hom. il. 1.438>	ἐκ δ' ἑκατόμβην βῆσαν ἑκηβόλῳ ̓Απόλλωνι:
<hom. il. 1.439>	ἐκ δὲ Χρυσηὶ̈ς νηὸς βῆ ποντοπόροιο.
<hom. il. 1.440>	τὴν μὲν ἔπειτ' ἐπὶ βωμὸν ἄγων πολύμητις ̓Οδυσσεὺς
<hom. il. 1.441>	πατρὶ φίλῳ ἐν χερσὶ τίθει καί μιν προσέειπεν:
<hom. il. 1.442>	ὦ Χρύση, πρό μ' ἔπεμψεν ἄναξ ἀνδρῶν ̓Αγαμέμνων
<hom. il. 1.443>	παῖδά τε σοὶ ἀγέμεν, Φοίβῳ θ' ἱερὴν ἑκατόμβην
<hom. il. 1.444>	ῥέξαι ὑπὲρ Δαναῶν ὄφρ' ἱλασόμεσθα ἄνακτα,
<hom. il. 1.445>	ὃς νῦν ̓Αργείοισι πολύστονα κήδε' ἐφῆκεν.

<hom. il. 1.446>	ὣς εἰπὼν ἐν χερσὶ τίθει, ὃ δὲ δέξατο χαίρων
<hom. il. 1.447>	παῖδα φίλην: τοὶ δ' ὦκα θεῷ ἱερὴν ἑκατόμβην
<hom. il. 1.448>	ἑξείης ἔστησαν ἐύ̈δμητον περὶ βωμόν,
<hom. il. 1.449>	χερνίψαντο δ' ἔπειτα καὶ οὐλοχύτας ἀνέλοντο.
<hom. il. 1.450>	τοῖσιν δὲ Χρύσης μεγάλ' εὔχετο χεῖρας ἀνασχών:
<hom. il. 1.451>	κλῦθί μευ ἀργυρότοξ', ὃς Χρύσην ἀμφιβέβηκας
<hom. il. 1.452>	Κίλλαν τε ζαθέην Τενέδοιό τε ἶφι ἀνάσσεις:
<hom. il. 1.453>	ἦ μὲν δή ποτ' ἐμεῦ πάρος ἔκλυες εὐξαμένοιο,
<hom. il. 1.454>	τίμησας μὲν ἐμέ, μέγα δ' ἴψαο λαὸν ̓Αχαιῶν:
<hom. il. 1.455>	ἠδ' ἔτι καὶ νῦν μοι τόδ' ἐπικρήηνον ἐέλδωρ:
<hom. il. 1.456>	ἤδη νῦν Δαναοῖσιν ἀεικέα λοιγὸν ἄμυνον.

<hom. il. 1.457>	ὣς ἔφατ' εὐχόμενος, τοῦ δ' ἔκλυε Φοῖβος ̓Απόλλων.
<hom. il. 1.458>	αὐτὰρ ἐπεί ῥ' εὔξαντο καὶ οὐλοχύτας προβάλοντο,
<hom. il. 1.459>	αὐέρυσαν μὲν πρῶτα καὶ ἔσφαξαν καὶ ἔδειραν,
<hom. il. 1.460>	μηρούς τ' ἐξέταμον κατά τε κνίσῃ ἐκάλυψαν
<hom. il. 1.461>	δίπτυχα ποιήσαντες, ἐπ' αὐτῶν δ' ὠμοθέτησαν:
<hom. il. 1.462>	καῖε δ' ἐπὶ σχίζῃς ὁ γέρων, ἐπὶ δ' αἴθοπα οἶνον
<hom. il. 1.463>	λεῖβε: νέοι δὲ παρ' αὐτὸν ἔχον πεμπώβολα χερσίν.
<hom. il. 1.464>	αὐτὰρ ἐπεὶ κατὰ μῆρε κάη καὶ σπλάγχνα πάσαντο,
<hom. il. 1.465>	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,
<hom. il. 1.466>	ὤπτησάν τε περιφραδέως, ἐρύσαντό τε πάντα.
<hom. il. 1.467>	αὐτὰρ ἐπεὶ παύσαντο πόνου τετύκοντό τε δαῖτα
<hom. il. 1.468>	δαίνυντ', οὐδέ τι θυμὸς ἐδεύετο δαιτὸς ἐί̈σης.
<hom. il. 1.469>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom. il. 1.470>	κοῦροι μὲν κρητῆρας ἐπεστέψαντο ποτοῖο,
<hom. il. 1.471>	νώμησαν δ' ἄρα πᾶσιν ἐπαρξάμενοι δεπάεσσιν:
<hom. il. 1.472>	οἳ δὲ πανημέριοι μολπῇ θεὸν ἱλάσκοντο
<hom. il. 1.473>	καλὸν ἀείδοντες παιήονα κοῦροι ̓Αχαιῶν
<hom. il. 1.474>	μέλποντες ἑκάεργον: ὃ δὲ φρένα τέρπετ' ἀκούων.

<hom. il. 1.475>	ἦμος δ' ἠέλιος κατέδυ καὶ ἐπὶ κνέφας ἦλθε,
<hom. il. 1.476>	δὴ τότε κοιμήσαντο παρὰ πρυμνήσια νηός:
<hom. il. 1.477>	ἦμος δ' ἠριγένεια φάνη ῥοδοδάκτυλος ̓Ηώς,
<hom. il. 1.478>	καὶ τότ' ἔπειτ' ἀνάγοντο μετὰ στρατὸν εὐρὺν ̓Αχαιῶν:
<hom. il. 1.479>	τοῖσιν δ' ἴκμενον οὖρον ἵει ἑκάεργος ̓Απόλλων:
<hom. il. 1.480>	οἳ δ' ἱστὸν στήσαντ' ἀνά θ' ἱστία λευκὰ πέτασσαν,
<hom. il. 1.481>	ἐν δ' ἄνεμος πρῆσεν μέσον ἱστίον, ἀμφὶ δὲ κῦμα
<hom. il. 1.482>	στείρῃ πορφύρεον μεγάλ' ἴαχε νηὸς ἰούσης:
<hom. il. 1.483>	ἣ δ' ἔθεεν κατὰ κῦμα διαπρήσσουσα κέλευθον.
<hom. il. 1.484>	αὐτὰρ ἐπεί ῥ' ἵκοντο κατὰ στρατὸν εὐρὺν ̓Αχαιῶν,
<hom. il. 1.485>	νῆα μὲν οἵ γε μέλαιναν ἐπ' ἠπείροιο ἔρυσσαν
<hom. il. 1.486>	ὑψοῦ ἐπὶ ψαμάθοις, ὑπὸ δ' ἕρματα μακρὰ τάνυσσαν:
<hom. il. 1.487>	αὐτοὶ δ' ἐσκίδναντο κατὰ κλισίας τε νέας τε.

<hom. il. 1.488>	αὐτὰρ ὃ μήνιε νηυσὶ παρήμενος ὠκυπόροισι
<hom. il. 1.489>	διογενὴς Πηλῆος υἱὸς πόδας ὠκὺς ̓Αχιλλεύς:
<hom. il. 1.490>	οὔτέ ποτ' εἰς ἀγορὴν πωλέσκετο κυδιάνειραν
<hom. il. 1.491>	οὔτέ ποτ' ἐς πόλεμον, ἀλλὰ φθινύθεσκε φίλον κῆρ
<hom. il. 1.492>	αὖθι μένων, ποθέεσκε δ' ἀϋτήν τε πτόλεμόν τε.

<hom. il. 1.493>	ἀλλ' ὅτε δή ῥ' ἐκ τοῖο δυωδεκάτη γένετ' ἠώς,
<hom. il. 1.494>	καὶ τότε δὴ πρὸς ̓́Ολυμπον ἴσαν θεοὶ αἰὲν ἐόντες
<hom. il. 1.495>	πάντες ἅμα, Ζεὺς δ' ἦρχε: Θέτις δ' οὐ λήθετ' ἐφετμέων
<hom. il. 1.496>	παιδὸς ἑοῦ, ἀλλ' ἥ γ' ἀνεδύσετο κῦμα θαλάσσης.
<hom. il. 1.497>	ἠερίη δ' ἀνέβη μέγαν οὐρανὸν Οὔλυμπόν τε.
<hom. il. 1.498>	εὗρεν δ' εὐρύοπα Κρονίδην ἄτερ ἥμενον ἄλλων
<hom. il. 1.499>	ἀκροτάτῃ κορυφῇ πολυδειράδος Οὐλύμποιο:
<hom. il. 1.500>	καί ῥα πάροιθ' αὐτοῖο καθέζετο, καὶ λάβε γούνων
<hom. il. 1.501>	σκαιῇ, δεξιτερῇ δ' ἄρ' ὑπ' ἀνθερεῶνος ἑλοῦσα
<hom. il. 1.502>	λισσομένη προσέειπε Δία Κρονίωνα ἄνακτα:
<hom. il. 1.503>	Ζεῦ πάτερ εἴ ποτε δή σε μετ' ἀθανάτοισιν ὄνησα
<hom. il. 1.504>	ἢ ἔπει ἢ ἔργῳ, τόδε μοι κρήηνον ἐέλδωρ:
<hom. il. 1.505>	τίμησόν μοι υἱὸν ὃς ὠκυμορώτατος ἄλλων
<hom. il. 1.506>	ἔπλετ': ἀτάρ μιν νῦν γε ἄναξ ἀνδρῶν ̓Αγαμέμνων
<hom. il. 1.507>	ἠτίμησεν: ἑλὼν γὰρ ἔχει γέρας αὐτὸς ἀπούρας.
<hom. il. 1.508>	ἀλλὰ σύ πέρ μιν τῖσον ̓Ολύμπιε μητίετα Ζεῦ:
<hom. il. 1.509>	τόφρα δ' ἐπὶ Τρώεσσι τίθει κράτος ὄφρ' ἂν ̓Αχαιοὶ
<hom. il. 1.510>	υἱὸν ἐμὸν τίσωσιν ὀφέλλωσίν τέ ἑ τιμῇ.

<hom. il. 1.511>	ὣς φάτο: τὴν δ' οὔ τι προσέφη νεφεληγερέτα Ζεύς,
<hom. il. 1.512>	ἀλλ' ἀκέων δὴν ἧστο: Θέτις δ' ὡς ἥψατο γούνων
<hom. il. 1.513>	ὣς ἔχετ' ἐμπεφυυῖα, καὶ εἴρετο δεύτερον αὖτις:
<hom. il. 1.514>	νημερτὲς μὲν δή μοι ὑπόσχεο καὶ κατάνευσον
<hom. il. 1.515>	ἢ ἀπόειπ', ἐπεὶ οὔ τοι ἔπι δέος, ὄφρ' ἐὺ̈ εἰδέω
<hom. il. 1.516>	ὅσσον ἐγὼ μετὰ πᾶσιν ἀτιμοτάτη θεός εἰμι.

<hom. il. 1.517>	τὴν δὲ μέγ' ὀχθήσας προσέφη νεφεληγερέτα Ζεύς:
<hom. il. 1.518>	ἦ δὴ λοίγια ἔργ' ὅ τέ μ' ἐχθοδοπῆσαι ἐφήσεις
<hom. il. 1.519>	̔́Ηρῃ ὅτ' ἄν μ' ἐρέθῃσιν ὀνειδείοις ἐπέεσσιν:
<hom. il. 1.520>	ἣ δὲ καὶ αὔτως μ' αἰεὶ ἐν ἀθανάτοισι θεοῖσι
<hom. il. 1.521>	νεικεῖ, καί τέ μέ φησι μάχῃ Τρώεσσιν ἀρήγειν.
<hom. il. 1.522>	ἀλλὰ σὺ μὲν νῦν αὖτις ἀπόστιχε μή τι νοήσῃ
<hom. il. 1.523>	̔́Ηρη: ἐμοὶ δέ κε ταῦτα μελήσεται ὄφρα τελέσσω:
<hom. il. 1.524>	εἰ δ' ἄγε τοι κεφαλῇ κατανεύσομαι ὄφρα πεποίθῃς:
<hom. il. 1.525>	τοῦτο γὰρ ἐξ ἐμέθεν γε μετ' ἀθανάτοισι μέγιστον
<hom. il. 1.526>	τέκμωρ: οὐ γὰρ ἐμὸν παλινάγρετον οὐδ' ἀπατηλὸν
<hom. il. 1.527>	οὐδ' ἀτελεύτητον ὅ τί κεν κεφαλῇ κατανεύσω.

<hom. il. 1.528>	ἦ καὶ κυανέῃσιν ἐπ' ὀφρύσι νεῦσε Κρονίων:
<hom. il. 1.529>	ἀμβρόσιαι δ' ἄρα χαῖται ἐπερρώσαντο ἄνακτος
<hom. il. 1.530>	κρατὸς ἀπ' ἀθανάτοιο: μέγαν δ' ἐλέλιξεν ̓́Ολυμπον.

<hom. il. 1.531>	τώ γ' ὣς βουλεύσαντε διέτμαγεν: ἣ μὲν ἔπειτα
<hom. il. 1.532>	εἰς ἅλα ἆλτο βαθεῖαν ἀπ' αἰγλήεντος ̓Ολύμπου,
<hom. il. 1.533>	Ζεὺς δὲ ἑὸν πρὸς δῶμα: θεοὶ δ' ἅμα πάντες ἀνέσταν
<hom. il. 1.534>	ἐξ ἑδέων σφοῦ πατρὸς ἐναντίον: οὐδέ τις ἔτλη
<hom. il. 1.535>	μεῖναι ἐπερχόμενον, ἀλλ' ἀντίοι ἔσταν ἅπαντες.
<hom. il. 1.536>	ὣς ὃ μὲν ἔνθα καθέζετ' ἐπὶ θρόνου: οὐδέ μιν ̔́Ηρη
<hom. il. 1.537>	ἠγνοίησεν ἰδοῦς' ὅτι οἱ συμφράσσατο βουλὰς
<hom. il. 1.538>	ἀργυρόπεζα Θέτις θυγάτηρ ἁλίοιο γέροντος.
<hom. il. 1.539>	αὐτίκα κερτομίοισι Δία Κρονίωνα προσηύδα:
<hom. il. 1.540>	τίς δ' αὖ τοι δολομῆτα θεῶν συμφράσσατο βουλάς;
<hom. il. 1.541>	αἰεί τοι φίλον ἐστὶν ἐμεῦ ἀπὸ νόσφιν ἐόντα
<hom. il. 1.542>	κρυπτάδια φρονέοντα δικαζέμεν: οὐδέ τί πώ μοι
<hom. il. 1.543>	πρόφρων τέτληκας εἰπεῖν ἔπος ὅττι νοήσῃς.

<hom. il. 1.544>	τὴν δ' ἠμείβετ' ἔπειτα πατὴρ ἀνδρῶν τε θεῶν τε:
<hom. il. 1.545>	̔́Ηρη μὴ δὴ πάντας ἐμοὺς ἐπιέλπεο μύθους
<hom. il. 1.546>	εἰδήσειν: χαλεποί τοι ἔσοντ' ἀλόχῳ περ ἐούσῃ:
<hom. il. 1.547>	ἀλλ' ὃν μέν κ' ἐπιεικὲς ἀκουέμεν οὔ τις ἔπειτα
<hom. il. 1.548>	οὔτε θεῶν πρότερος τὸν εἴσεται οὔτ' ἀνθρώπων:
<hom. il. 1.549>	ὃν δέ κ' ἐγὼν ἀπάνευθε θεῶν ἐθέλωμι νοῆσαι
<hom. il. 1.550>	μή τι σὺ ταῦτα ἕκαστα διείρεο μηδὲ μετάλλα.

<hom. il. 1.551>	τὸν δ' ἠμείβετ' ἔπειτα βοῶπις πότνια ̔́Ηρη:
<hom. il. 1.552>	αἰνότατε Κρονίδη ποῖον τὸν μῦθον ἔειπες;
<hom. il. 1.553>	καὶ λίην σε πάρος γ' οὔτ' εἴρομαι οὔτε μεταλλῶ,
<hom. il. 1.554>	ἀλλὰ μάλ' εὔκηλος τὰ φράζεαι ἅσς' ἐθέλῃσθα.
<hom. il. 1.555>	νῦν δ' αἰνῶς δείδοικα κατὰ φρένα μή σε παρείπῃ
<hom. il. 1.556>	ἀργυρόπεζα Θέτις θυγάτηρ ἁλίοιο γέροντος:
<hom. il. 1.557>	ἠερίη γὰρ σοί γε παρέζετο καὶ λάβε γούνων:
<hom. il. 1.558>	τῇ ς' ὀί̈ω κατανεῦσαι ἐτήτυμον ὡς ̓Αχιλῆα
<hom. il. 1.559>	τιμήσῃς, ὀλέσῃς δὲ πολέας ἐπὶ νηυσὶν ̓Αχαιῶν.

<hom. il. 1.560>	τὴν δ' ἀπαμειβόμενος προσέφη νεφεληγερέτα Ζεύς:
<hom. il. 1.561>	δαιμονίη αἰεὶ μὲν ὀί̈εαι οὐδέ σε λήθω:
<hom. il. 1.562>	πρῆξαι δ' ἔμπης οὔ τι δυνήσεαι, ἀλλ' ἀπὸ θυμοῦ
<hom. il. 1.563>	μᾶλλον ἐμοὶ ἔσεαι: τὸ δέ τοι καὶ ῥίγιον ἔσται.
<hom. il. 1.564>	εἰ δ' οὕτω τοῦτ' ἐστὶν ἐμοὶ μέλλει φίλον εἶναι:
<hom. il. 1.565>	ἀλλ' ἀκέουσα κάθησο, ἐμῷ δ' ἐπιπείθεο μύθῳ,
<hom. il. 1.566>	μή νύ τοι οὐ χραίσμωσιν ὅσοι θεοί εἰς' ἐν ̓Ολύμπῳ
<hom. il. 1.567>	ἆσσον ἰόνθ', ὅτε κέν τοι ἀάπτους χεῖρας ἐφείω.

<hom. il. 1.568>	ὣς ἔφατ' ἔδεισεν δὲ βοῶπις πότνια ̔́Ηρη,
<hom. il. 1.569>	καί ῥ' ἀκέουσα καθῆστο ἐπιγνάμψασα φίλον κῆρ:
<hom. il. 1.570>	ὄχθησαν δ' ἀνὰ δῶμα Διὸς θεοὶ Οὐρανίωνες:
<hom. il. 1.571>	τοῖσιν δ' ̔́Ηφαιστος κλυτοτέχνης ἦρχ' ἀγορεύειν
<hom. il. 1.572>	μητρὶ φίλῃ ἐπίηρα φέρων λευκωλένῳ ̔́Ηρῃ:
<hom. il. 1.573>	ἦ δὴ λοίγια ἔργα τάδ' ἔσσεται οὐδ' ἔτ' ἀνεκτά,
<hom. il. 1.574>	εἰ δὴ σφὼ ἕνεκα θνητῶν ἐριδαίνετον ὧδε,
<hom. il. 1.575>	ἐν δὲ θεοῖσι κολῳὸν ἐλαύνετον: οὐδέ τι δαιτὸς
<hom. il. 1.576>	ἐσθλῆς ἔσσεται ἦδος, ἐπεὶ τὰ χερείονα νικᾷ.
<hom. il. 1.577>	μητρὶ δ' ἐγὼ παράφημι καὶ αὐτῇ περ νοεούσῃ
<hom. il. 1.578>	πατρὶ φίλῳ ἐπίηρα φέρειν Διί, ὄφρα μὴ αὖτε
<hom. il. 1.579>	νεικείῃσι πατήρ, σὺν δ' ἡμῖν δαῖτα ταράξῃ.
<hom. il. 1.580>	εἴ περ γάρ κ' ἐθέλῃσιν ̓Ολύμπιος ἀστεροπητὴς
<hom. il. 1.581>	ἐξ ἑδέων στυφελίξαι: ὃ γὰρ πολὺ φέρτατός ἐστιν.
<hom. il. 1.582>	ἀλλὰ σὺ τὸν ἐπέεσσι καθάπτεσθαι μαλακοῖσιν:
<hom. il. 1.583>	αὐτίκ' ἔπειθ' ἵλαος ̓Ολύμπιος ἔσσεται ἡμῖν.

<hom. il. 1.584>	ὣς ἄρ' ἔφη καὶ ἀναί̈ξας δέπας ἀμφικύπελλον
<hom. il. 1.585>	μητρὶ φίλῃ ἐν χειρὶ τίθει καί μιν προσέειπε:
<hom. il. 1.586>	τέτλαθι μῆτερ ἐμή, καὶ ἀνάσχεο κηδομένη περ,
<hom. il. 1.587>	μή σε φίλην περ ἐοῦσαν ἐν ὀφθαλμοῖσιν ἴδωμαι
<hom. il. 1.588>	θεινομένην, τότε δ' οὔ τι δυνήσομαι ἀχνύμενός περ
<hom. il. 1.589>	χραισμεῖν: ἀργαλέος γὰρ ̓Ολύμπιος ἀντιφέρεσθαι:
<hom. il. 1.590>	ἤδη γάρ με καὶ ἄλλοτ' ἀλεξέμεναι μεμαῶτα
<hom. il. 1.591>	ῥῖψε ποδὸς τεταγὼν ἀπὸ βηλοῦ θεσπεσίοιο,
<hom. il. 1.592>	πᾶν δ' ἦμαρ φερόμην, ἅμα δ' ἠελίῳ καταδύντι
<hom. il. 1.593>	κάππεσον ἐν Λήμνῳ, ὀλίγος δ' ἔτι θυμὸς ἐνῆεν:
<hom. il. 1.594>	ἔνθά με Σίντιες ἄνδρες ἄφαρ κομίσαντο πεσόντα.

<hom. il. 1.595>	ὣς φάτο, μείδησεν δὲ θεὰ λευκώλενος ̔́Ηρη,
<hom. il. 1.596>	μειδήσασα δὲ παιδὸς ἐδέξατο χειρὶ κύπελλον:
<hom. il. 1.597>	αὐτὰρ ὃ τοῖς ἄλλοισι θεοῖς ἐνδέξια πᾶσιν
<hom. il. 1.598>	οἰνοχόει γλυκὺ νέκταρ ἀπὸ κρητῆρος ἀφύσσων:
<hom. il. 1.599>	ἄσβεστος δ' ἄρ' ἐνῶρτο γέλως μακάρεσσι θεοῖσιν
<hom. il. 1.600>	ὡς ἴδον ̔́Ηφαιστον διὰ δώματα ποιπνύοντα.

<hom. il. 1.601>	ὣς τότε μὲν πρόπαν ἦμαρ ἐς ἠέλιον καταδύντα
<hom. il. 1.602>	δαίνυντ', οὐδέ τι θυμὸς ἐδεύετο δαιτὸς ἐί̈σης,
<hom. il. 1.603>	οὐ μὲν φόρμιγγος περικαλλέος ἣν ἔχ' ̓Απόλλων,
<hom. il. 1.604>	Μουσάων θ' αἳ ἄειδον ἀμειβόμεναι ὀπὶ καλῇ.

<hom. il. 1.605>	αὐτὰρ ἐπεὶ κατέδυ λαμπρὸν φάος ἠελίοιο,
<hom. il. 1.606>	οἳ μὲν κακκείοντες ἔβαν οἶκον δὲ ἕκαστος,
<hom. il. 1.607>	ἧχι ἑκάστῳ δῶμα περικλυτὸς ἀμφιγυήεις
<hom. il. 1.608>	̔́Ηφαιστος ποίησεν ἰδυίῃσι πραπίδεσσι:
<hom. il. 1.609>	Ζεὺς δὲ πρὸς ὃν λέχος ἤϊ' ̓Ολύμπιος ἀστεροπητής,
<hom. il. 1.610>	ἔνθα πάρος κοιμᾶθ' ὅτε μιν γλυκὺς ὕπνος ἱκάνοι:
<hom. il. 1.611>	ἔνθα καθεῦδ' ἀναβάς, παρὰ δὲ χρυσόθρονος ̔́Ηρη.

<hom. il. 2.1>	ἄλλοι μέν ῥα θεοί τε καὶ ἀνέρες ἱπποκορυσταὶ
<hom. il. 2.2>	εὗδον παννύχιοι, Δία δ' οὐκ ἔχε νήδυμος ὕπνος,
<hom. il. 2.3>	ἀλλ' ὅ γε μερμήριζε κατὰ φρένα ὡς ̓Αχιλῆα
<hom. il. 2.4>	τιμήσῃ, ὀλέσῃ δὲ πολέας ἐπὶ νηυσὶν ̓Αχαιῶν.
<hom. il. 2.5>	ἥδε δέ οἱ κατὰ θυμὸν ἀρίστη φαίνετο βουλή,
<hom. il. 2.6>	πέμψαι ἐπ' ̓Ατρεί̈δῃ ̓Αγαμέμνονι οὖλον ὄνειρον:
<hom. il. 2.7>	καί μιν φωνήσας ἔπεα πτερόεντα προσηύδα:
<hom. il. 2.8>	βάσκ' ἴθι οὖλε ὄνειρε θοὰς ἐπὶ νῆας ̓Αχαιῶν:
<hom. il. 2.9>	ἐλθὼν ἐς κλισίην ̓Αγαμέμνονος ̓Ατρεί̈δαο
<hom. il. 2.10>	πάντα μάλ' ἀτρεκέως ἀγορευέμεν ὡς ἐπιτέλλω:
<hom. il. 2.11>	θωρῆξαί ἑ κέλευε κάρη κομόωντας ̓Αχαιοὺς
<hom. il. 2.12>	πανσυδίῃ: νῦν γάρ κεν ἕλοι πόλιν εὐρυάγυιαν
<hom. il. 2.13>	Τρώων: οὐ γὰρ ἔτ' ἀμφὶς ̓Ολύμπια δώματ' ἔχοντες
<hom. il. 2.14>	ἀθάνατοι φράζονται: ἐπέγναμψεν γὰρ ἅπαντας
<hom. il. 2.15>	̔́Ηρη λισσομένη, Τρώεσσι δὲ κήδε' ἐφῆπται.

<hom. il. 2.16>	ὣς φάτο, βῆ δ' ἄρ' ὄνειρος ἐπεὶ τὸν μῦθον ἄκουσε:
<hom. il. 2.17>	καρπαλίμως δ' ἵκανε θοὰς ἐπὶ νῆας ̓Αχαιῶν,
<hom. il. 2.18>	βῆ δ' ἄρ' ἐπ' ̓Ατρεί̈δην ̓Αγαμέμνονα: τὸν δὲ κίχανεν
<hom. il. 2.19>	εὕδοντ' ἐν κλισίῃ, περὶ δ' ἀμβρόσιος κέχυθ' ὕπνος.
<hom. il. 2.20>	στῆ δ' ἄρ' ὑπὲρ κεφαλῆς Νηληί̈ῳ υἷι ἐοικώς
<hom. il. 2.21>	Νέστορι, τόν ῥα μάλιστα γερόντων τῖ' ̓Αγαμέμνων:
<hom. il. 2.22>	τῷ μιν ἐεισάμενος προσεφώνεε θεῖος ὄνειρος:
<hom. il. 2.23>	εὕδεις ̓Ατρέος υἱὲ δαί̈φρονος ἱπποδάμοιο:
<hom. il. 2.24>	οὐ χρὴ παννύχιον εὕδειν βουληφόρον ἄνδρα
<hom. il. 2.25>	ᾧ λαοί τ' ἐπιτετράφαται καὶ τόσσα μέμηλε:
<hom. il. 2.26>	νῦν δ' ἐμέθεν ξύνες ὦκα: Διὸς δέ τοι ἄγγελός εἰμι,
<hom. il. 2.27>	ὃς σεῦ ἄνευθεν ἐὼν μέγα κήδεται ἠδ' ἐλεαίρει.
<hom. il. 2.28>	θωρῆξαί σε κέλευσε κάρη κομόωντας ̓Αχαιοὺς
<hom. il. 2.29>	πανσυδίῃ: νῦν γάρ κεν ἕλοις πόλιν εὐρυάγυιαν
<hom. il. 2.30>	Τρώων: οὐ γὰρ ἔτ' ἀμφὶς ̓Ολύμπια δώματ' ἔχοντες
<hom. il. 2.31>	ἀθάνατοι φράζονται: ἐπέγναμψεν γὰρ ἅπαντας
<hom. il. 2.32>	̔́Ηρη λισσομένη, Τρώεσσι δὲ κήδε' ἐφῆπται
<hom. il. 2.33>	ἐκ Διός: ἀλλὰ σὺ σῇσιν ἔχε φρεσί, μηδέ σε λήθη
<hom. il. 2.34>	αἱρείτω εὖτ' ἄν σε μελίφρων ὕπνος ἀνήῃ.

<hom. il. 2.35>	ὣς ἄρα φωνήσας ἀπεβήσετο, τὸν δὲ λίπ' αὐτοῦ
<hom. il. 2.36>	τὰ φρονέοντ' ἀνὰ θυμὸν ἅ ῥ' οὐ τελέεσθαι ἔμελλον:
<hom. il. 2.37>	φῆ γὰρ ὅ γ' αἱρήσειν Πριάμου πόλιν ἤματι κείνῳ
<hom. il. 2.38>	νήπιος, οὐδὲ τὰ ᾔδη ἅ ῥα Ζεὺς μήδετο ἔργα:
<hom. il. 2.39>	θήσειν γὰρ ἔτ' ἔμελλεν ἐπ' ἄλγεά τε στοναχάς τε
<hom. il. 2.40>	Τρωσί τε καὶ Δαναοῖσι διὰ κρατερὰς ὑσμίνας.
<hom. il. 2.41>	ἔγρετο δ' ἐξ ὕπνου, θείη δέ μιν ἀμφέχυτ' ὀμφή:
<hom. il. 2.42>	ἕζετο δ' ὀρθωθείς, μαλακὸν δ' ἔνδυνε χιτῶνα
<hom. il. 2.43>	καλὸν νηγάτεον, περὶ δὲ μέγα βάλλετο φᾶρος:
<hom. il. 2.44>	ποσσὶ δ' ὑπὸ λιπαροῖσιν ἐδήσατο καλὰ πέδιλα,
<hom. il. 2.45>	ἀμφὶ δ' ἄρ' ὤμοισιν βάλετο ξίφος ἀργυρόηλον:
<hom. il. 2.46>	εἵλετο δὲ σκῆπτρον πατρώϊον ἄφθιτον αἰεὶ
<hom. il. 2.47>	σὺν τῷ ἔβη κατὰ νῆας ̓Αχαιῶν χαλκοχιτώνων:

<hom. il. 2.48>	ἠὼς μέν ῥα θεὰ προσεβήσετο μακρὸν ̓́Ολυμπον
<hom. il. 2.49>	Ζηνὶ φόως ἐρέουσα καὶ ἄλλοις ἀθανάτοισιν:
<hom. il. 2.50>	αὐτὰρ ὃ κηρύκεσσι λιγυφθόγγοισι κέλευσε
<hom. il. 2.51>	κηρύσσειν ἀγορὴν δὲ κάρη κομόωντας ̓Αχαιούς:
<hom. il. 2.52>	οἳ μὲν ἐκήρυσσον, τοὶ δ' ἠγείροντο μάλ' ὦκα:

<hom. il. 2.53>	βουλὴν δὲ πρῶτον μεγαθύμων ἷζε γερόντων
<hom. il. 2.54>	Νεστορέῃ παρὰ νηὶ̈ Πυλοιγενέος βασιλῆος:
<hom. il. 2.55>	τοὺς ὅ γε συγκαλέσας πυκινὴν ἀρτύνετο βουλήν:
<hom. il. 2.56>	κλῦτε φίλοι: θεῖός μοι ἐνύπνιον ἦλθεν ὄνειρος
<hom. il. 2.57>	ἀμβροσίην διὰ νύκτα: μάλιστα δὲ Νέστορι δίῳ
<hom. il. 2.58>	εἶδός τε μέγεθός τε φυήν τ' ἄγχιστα ἐῴκει:
<hom. il. 2.59>	στῆ δ' ἄρ' ὑπὲρ κεφαλῆς καί με πρὸς μῦθον ἔειπεν:
<hom. il. 2.60>	εὕδεις ̓Ατρέος υἱὲ δαί̈φρονος ἱπποδάμοιο:
<hom. il. 2.61>	οὐ χρὴ παννύχιον εὕδειν βουληφόρον ἄνδρα,
<hom. il. 2.62>	ᾧ λαοί τ' ἐπιτετράφαται καὶ τόσσα μέμηλε:
<hom. il. 2.63>	νῦν δ' ἐμέθεν ξύνες ὦκα: Διὸς δέ τοι ἄγγελός εἰμι,
<hom. il. 2.64>	ὃς σεῦ ἄνευθεν ἐὼν μέγα κήδεται ἠδ' ἐλεαίρει:
<hom. il. 2.65>	θωρῆξαί σε κέλευσε κάρη κομόωντας ̓Αχαιοὺς
<hom. il. 2.66>	πανσυδίῃ: νῦν γάρ κεν ἕλοις πόλιν εὐρυάγυιαν
<hom. il. 2.67>	Τρώων: οὐ γὰρ ἔτ' ἀμφὶς ̓Ολύμπια δώματ' ἔχοντες
<hom. il. 2.68>	ἀθάνατοι φράζονται: ἐπέγναμψεν γὰρ ἅπαντας
<hom. il. 2.69>	̔́Ηρη λισσομένη, Τρώεσσι δὲ κήδε' ἐφῆπται
<hom. il. 2.70>	ἐκ Διός: ἀλλὰ σὺ σῇσιν ἔχε φρεσίν: ὣς ὃ μὲν εἰπὼν
<hom. il. 2.71>	ᾤχετ' ἀποπτάμενος, ἐμὲ δὲ γλυκὺς ὕπνος ἀνῆκεν.
<hom. il. 2.72>	ἀλλ' ἄγετ' αἴ κέν πως θωρήξομεν υἷας ̓Αχαιῶν:
<hom. il. 2.73>	πρῶτα δ' ἐγὼν ἔπεσιν πειρήσομαι, ἣ θέμις ἐστί,
<hom. il. 2.74>	καὶ φεύγειν σὺν νηυσὶ πολυκλήϊσι κελεύσω:
<hom. il. 2.75>	ὑμεῖς δ' ἄλλοθεν ἄλλος ἐρητύειν ἐπέεσσιν.

<hom. il. 2.76>	ἤτοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη
<hom. il. 2.77>	Νέστωρ, ὅς ῥα Πύλοιο ἄναξ ἦν ἠμαθόεντος,
<hom. il. 2.78>	ὅ σφιν ἐὺ φρονέων ἀγορήσατο καὶ μετέειπεν:
<hom. il. 2.79>	ὦ φίλοι ̓Αργείων ἡγήτορες ἠδὲ μέδοντες
<hom. il. 2.80>	εἰ μέν τις τὸν ὄνειρον ̓Αχαιῶν ἄλλος ἔνισπε
<hom. il. 2.81>	ψεῦδός κεν φαῖμεν καὶ νοσφιζοίμεθα μᾶλλον:
<hom. il. 2.82>	νῦν δ' ἴδεν ὃς μέγ' ἄριστος ̓Αχαιῶν εὔχεται εἶναι:
<hom. il. 2.83>	ἀλλ' ἄγετ' αἴ κέν πως θωρήξομεν υἷας ̓Αχαιῶν.

<hom. il. 2.84>	ὣς ἄρα φωνήσας βουλῆς ἐξῆρχε νέεσθαι,
<hom. il. 2.85>	οἳ δ' ἐπανέστησαν πείθοντό τε ποιμένι λαῶν
<hom. il. 2.86>	σκηπτοῦχοι βασιλῆες: ἐπεσσεύοντο δὲ λαοί.
<hom. il. 2.87>	ἠύ̈τε ἔθνεα εἶσι μελισσάων ἁδινάων
<hom. il. 2.88>	πέτρης ἐκ γλαφυρῆς αἰεὶ νέον ἐρχομενάων,
<hom. il. 2.89>	βοτρυδὸν δὲ πέτονται ἐπ' ἄνθεσιν εἰαρινοῖσιν:
<hom. il. 2.90>	αἳ μέν τ' ἔνθα ἅλις πεποτήαται, αἳ δέ τε ἔνθα:
<hom. il. 2.91>	ὣς τῶν ἔθνεα πολλὰ νεῶν ἄπο καὶ κλισιάων
<hom. il. 2.92>	ἠϊόνος προπάροιθε βαθείης ἐστιχόωντο
<hom. il. 2.93>	ἰλαδὸν εἰς ἀγορήν: μετὰ δέ σφισιν ὄσσα δεδήει
<hom. il. 2.94>	ὀτρύνους' ἰέναι Διὸς ἄγγελος: οἳ δ' ἀγέροντο.
<hom. il. 2.95>	τετρήχει δ' ἀγορή, ὑπὸ δὲ στεναχίζετο γαῖα
<hom. il. 2.96>	λαῶν ἱζόντων, ὅμαδος δ' ἦν: ἐννέα δέ σφεας
<hom. il. 2.97>	κήρυκες βοόωντες ἐρήτυον, εἴ ποτ' ἀϋτῆς
<hom. il. 2.98>	σχοίατ', ἀκούσειαν δὲ διοτρεφέων βασιλήων.
<hom. il. 2.99>	σπουδῇ δ' ἕζετο λαός, ἐρήτυθεν δὲ καθ' ἕδρας
<hom. il. 2.100>	παυσάμενοι κλαγγῆς: ἀνὰ δὲ κρείων ̓Αγαμέμνων
<hom. il. 2.101>	ἔστη σκῆπτρον ἔχων τὸ μὲν ̔́Ηφαιστος κάμε τεύχων.
<hom. il. 2.102>	̔́Ηφαιστος μὲν δῶκε Διὶ Κρονίωνι ἄνακτι,
<hom. il. 2.103>	αὐτὰρ ἄρα Ζεὺς δῶκε διακτόρῳ ἀργεϊφόντῃ:
<hom. il. 2.104>	̔Ερμείας δὲ ἄναξ δῶκεν Πέλοπι πληξίππῳ,
<hom. il. 2.105>	αὐτὰρ ὃ αὖτε Πέλοψ δῶκ' ̓Ατρέϊ ποιμένι λαῶν,
<hom. il. 2.106>	̓Ατρεὺς δὲ θνῄσκων ἔλιπεν πολύαρνι Θυέστῃ,
<hom. il. 2.107>	αὐτὰρ ὃ αὖτε Θυέστ' ̓Αγαμέμνονι λεῖπε φορῆναι,
<hom. il. 2.108>	πολλῇσιν νήσοισι καὶ ̓́Αργεϊ παντὶ ἀνάσσειν.
<hom. il. 2.109>	τῷ ὅ γ' ἐρεισάμενος ἔπε' ̓Αργείοισι μετηύδα:
<hom. il. 2.110>	ὦ φίλοι ἥρωες Δαναοὶ θεράποντες ̓́Αρηος
<hom. il. 2.111>	Ζεύς με μέγα Κρονίδης ἄτῃ ἐνέδησε βαρείῃ,
<hom. il. 2.112>	σχέτλιος, ὃς πρὶν μέν μοι ὑπέσχετο καὶ κατένευσεν
<hom. il. 2.113>	̓́Ιλιον ἐκπέρσαντ' εὐτείχεον ἀπονέεσθαι,
<hom. il. 2.114>	νῦν δὲ κακὴν ἀπάτην βουλεύσατο, καί με κελεύει
<hom. il. 2.115>	δυσκλέα ̓́Αργος ἱκέσθαι, ἐπεὶ πολὺν ὤλεσα λαόν.
<hom. il. 2.116>	οὕτω που Διὶ μέλλει ὑπερμενέϊ φίλον εἶναι,
<hom. il. 2.117>	ὃς δὴ πολλάων πολίων κατέλυσε κάρηνα
<hom. il. 2.118>	ἠδ' ἔτι καὶ λύσει: τοῦ γὰρ κράτος ἐστὶ μέγιστον.
<hom. il. 2.119>	αἰσχρὸν γὰρ τόδε γ' ἐστὶ καὶ ἐσσομένοισι πυθέσθαι
<hom. il. 2.120>	μὰψ οὕτω τοιόνδε τοσόνδε τε λαὸν ̓Αχαιῶν
<hom. il. 2.121>	ἄπρηκτον πόλεμον πολεμίζειν ἠδὲ μάχεσθαι
<hom. il. 2.122>	ἀνδράσι παυροτέροισι, τέλος δ' οὔ πώ τι πέφανται:
<hom. il. 2.123>	εἴ περ γάρ κ' ἐθέλοιμεν ̓Αχαιοί τε Τρῶές τε
<hom. il. 2.124>	ὅρκια πιστὰ ταμόντες ἀριθμηθήμεναι ἄμφω,
<hom. il. 2.125>	Τρῶας μὲν λέξασθαι ἐφέστιοι ὅσσοι ἔασιν,
<hom. il. 2.126>	ἡμεῖς δ' ἐς δεκάδας διακοσμηθεῖμεν ̓Αχαιοί,
<hom. il. 2.127>	Τρώων δ' ἄνδρα ἕκαστοι ἑλοίμεθα οἰνοχοεύειν,
<hom. il. 2.128>	πολλαί κεν δεκάδες δευοίατο οἰνοχόοιο.
<hom. il. 2.129>	τόσσον ἐγώ φημι πλέας ἔμμεναι υἷας ̓Αχαιῶν
<hom. il. 2.130>	Τρώων, οἳ ναίουσι κατὰ πτόλιν: ἀλλ' ἐπίκουροι
<hom. il. 2.131>	πολλέων ἐκ πολίων ἐγχέσπαλοι ἄνδρες ἔασιν,
<hom. il. 2.132>	οἵ με μέγα πλάζουσι καὶ οὐκ εἰῶς' ἐθέλοντα
<hom. il. 2.133>	̓Ιλίου ἐκπέρσαι εὖ ναιόμενον πτολίεθρον.
<hom. il. 2.134>	ἐννέα δὴ βεβάασι Διὸς μεγάλου ἐνιαυτοί,
<hom. il. 2.135>	καὶ δὴ δοῦρα σέσηπε νεῶν καὶ σπάρτα λέλυνται:
<hom. il. 2.136>	αἳ δέ που ἡμέτεραί τ' ἄλοχοι καὶ νήπια τέκνα
<hom. il. 2.137>	εἵατ' ἐνὶ μεγάροις ποτιδέγμεναι: ἄμμι δὲ ἔργον
<hom. il. 2.138>	αὔτως ἀκράαντον οὗ εἵνεκα δεῦρ' ἱκόμεσθα.
<hom. il. 2.139>	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
<hom. il. 2.140>	φεύγωμεν σὺν νηυσὶ φίλην ἐς πατρίδα γαῖαν:
<hom. il. 2.141>	οὐ γὰρ ἔτι Τροίην αἱρήσομεν εὐρυάγυιαν.

<hom. il. 2.142>	ὣς φάτο, τοῖσι δὲ θυμὸν ἐνὶ στήθεσσιν ὄρινε
<hom. il. 2.143>	πᾶσι μετὰ πληθὺν ὅσοι οὐ βουλῆς ἐπάκουσαν:
<hom. il. 2.144>	κινήθη δ' ἀγορὴ φὴ κύματα μακρὰ θαλάσσης
<hom. il. 2.145>	πόντου ̓Ικαρίοιο, τὰ μέν τ' Εὖρός τε Νότος τε
<hom. il. 2.146>	ὤρορ' ἐπαί̈ξας πατρὸς Διὸς ἐκ νεφελάων.
<hom. il. 2.147>	ὡς δ' ὅτε κινήσῃ Ζέφυρος βαθὺ λήϊον ἐλθὼν
<hom. il. 2.148>	λάβρος ἐπαιγίζων, ἐπί τ' ἠμύει ἀσταχύεσσιν,
<hom. il. 2.149>	ὣς τῶν πᾶς' ἀγορὴ κινήθη: τοὶ δ' ἀλαλητῷ
<hom. il. 2.150>	νῆας ἔπ' ἐσσεύοντο, ποδῶν δ' ὑπένερθε κονίη
<hom. il. 2.151>	ἵστατ' ἀειρομένη: τοὶ δ' ἀλλήλοισι κέλευον
<hom. il. 2.152>	ἅπτεσθαι νηῶν ἠδ' ἑλκέμεν εἰς ἅλα δῖαν,
<hom. il. 2.153>	οὐρούς τ' ἐξεκάθαιρον: ἀϋτὴ δ' οὐρανὸν ἷκεν
<hom. il. 2.154>	οἴκαδε ἱεμένων: ὑπὸ δ' ᾕρεον ἕρματα νηῶν.

<hom. il. 2.155>	ἔνθά κεν ̓Αργείοισιν ὑπέρμορα νόστος ἐτύχθη
<hom. il. 2.156>	εἰ μὴ ̓Αθηναίην ̔́Ηρη πρὸς μῦθον ἔειπεν:
<hom. il. 2.157>	ὢ πόποι αἰγιόχοιο Διὸς τέκος ̓Ατρυτώνη,
<hom. il. 2.158>	οὕτω δὴ οἶκον δὲ φίλην ἐς πατρίδα γαῖαν
<hom. il. 2.159>	̓Αργεῖοι φεύξονται ἐπ' εὐρέα νῶτα θαλάσσης,
<hom. il. 2.160>	κὰδ δέ κεν εὐχωλὴν Πριάμῳ καὶ Τρωσὶ λίποιεν
<hom. il. 2.161>	̓Αργείην ̔Ελένην, ἧς εἵνεκα πολλοὶ ̓Αχαιῶν
<hom. il. 2.162>	ἐν Τροίῃ ἀπόλοντο φίλης ἀπὸ πατρίδος αἴης:
<hom. il. 2.163>	ἀλλ' ἴθι νῦν κατὰ λαὸν ̓Αχαιῶν χαλκοχιτώνων:
<hom. il. 2.164>	σοῖς ἀγανοῖς ἐπέεσσιν ἐρήτυε φῶτα ἕκαστον,
<hom. il. 2.165>	μηδὲ ἔα νῆας ἅλα δ' ἑλκέμεν ἀμφιελίσσας.

<hom. il. 2.166>	ὣς ἔφατ', οὐδ' ἀπίθησε θεὰ γλαυκῶπις ̓Αθήνη,
<hom. il. 2.167>	βῆ δὲ κατ' Οὐλύμποιο καρήνων ἀί̈ξασα:
<hom. il. 2.168>	καρπαλίμως δ' ἵκανε θοὰς ἐπὶ νῆας ̓Αχαιῶν.
<hom. il. 2.169>	εὗρεν ἔπειτ' ̓Οδυσῆα Διὶ μῆτιν ἀτάλαντον
<hom. il. 2.170>	ἑσταότ': οὐδ' ὅ γε νηὸς ἐϋσσέλμοιο μελαίνης
<hom. il. 2.171>	ἅπτετ', ἐπεί μιν ἄχος κραδίην καὶ θυμὸν ἵκανεν:
<hom. il. 2.172>	ἀγχοῦ δ' ἱσταμένη προσέφη γλαυκῶπις ̓Αθήνη:
<hom. il. 2.173>	διογενὲς Λαερτιάδη πολυμήχαν' ̓Οδυσσεῦ,
<hom. il. 2.174>	οὕτω δὴ οἶκον δὲ φίλην ἐς πατρίδα γαῖαν
<hom. il. 2.175>	φεύξεσθ' ἐν νήεσσι πολυκλήϊσι πεσόντες,
<hom. il. 2.176>	κὰδ δέ κεν εὐχωλὴν Πριάμῳ καὶ Τρωσὶ λίποιτε
<hom. il. 2.177>	̓Αργείην ̔Ελένην, ἧς εἵνεκα πολλοὶ ̓Αχαιῶν
<hom. il. 2.178>	ἐν Τροίῃ ἀπόλοντο φίλης ἀπὸ πατρίδος αἴης;
<hom. il. 2.179>	ἀλλ' ἴθι νῦν κατὰ λαὸν ̓Αχαιῶν, μηδ' ἔτ' ἐρώει,
<hom. il. 2.180>	σοῖς δ' ἀγανοῖς ἐπέεσσιν ἐρήτυε φῶτα ἕκαστον,
<hom. il. 2.181>	μηδὲ ἔα νῆας ἅλα δ' ἑλκέμεν ἀμφιελίσσας.

<hom. il. 2.182>	ὣς φάθ', ὃ δὲ ξυνέηκε θεᾶς ὄπα φωνησάσης,
<hom. il. 2.183>	βῆ δὲ θέειν, ἀπὸ δὲ χλαῖναν βάλε: τὴν δὲ κόμισσε
<hom. il. 2.184>	κῆρυξ Εὐρυβάτης ̓Ιθακήσιος ὅς οἱ ὀπήδει:
<hom. il. 2.185>	αὐτὸς δ' ̓Ατρεί̈δεω ̓Αγαμέμνονος ἀντίος ἐλθὼν
<hom. il. 2.186>	δέξατό οἱ σκῆπτρον πατρώϊον ἄφθιτον αἰεί:
<hom. il. 2.187>	σὺν τῷ ἔβη κατὰ νῆας ̓Αχαιῶν χαλκοχιτώνων.

<hom. il. 2.188>	ὅν τινα μὲν βασιλῆα καὶ ἔξοχον ἄνδρα κιχείη
<hom. il. 2.189>	τὸν δ' ἀγανοῖς ἐπέεσσιν ἐρητύσασκε παραστάς:
<hom. il. 2.190>	δαιμόνι' οὔ σε ἔοικε κακὸν ὣς δειδίσσεσθαι,
<hom. il. 2.191>	ἀλλ' αὐτός τε κάθησο καὶ ἄλλους ἵδρυε λαούς:
<hom. il. 2.192>	οὐ γάρ πω σάφα οἶσθ' οἷος νόος ̓Ατρεί̈ωνος:
<hom. il. 2.193>	νῦν μὲν πειρᾶται, τάχα δ' ἴψεται υἷας ̓Αχαιῶν.
<hom. il. 2.194>	ἐν βουλῇ δ' οὐ πάντες ἀκούσαμεν οἷον ἔειπε.
<hom. il. 2.195>	μή τι χολωσάμενος ῥέξῃ κακὸν υἷας ̓Αχαιῶν:
<hom. il. 2.196>	θυμὸς δὲ μέγας ἐστὶ διοτρεφέων βασιλήων,
<hom. il. 2.197>	τιμὴ δ' ἐκ Διός ἐστι, φιλεῖ δέ ἑ μητίετα Ζεύς.

<hom. il. 2.198>	ὃν δ' αὖ δήμου τ' ἄνδρα ἴδοι βοόωντά τ' ἐφεύροι,
<hom. il. 2.199>	τὸν σκήπτρῳ ἐλάσασκεν ὁμοκλήσασκέ τε μύθῳ:
<hom. il. 2.200>	δαιμόνι' ἀτρέμας ἧσο καὶ ἄλλων μῦθον ἄκουε,
<hom. il. 2.201>	οἳ σέο φέρτεροί εἰσι, σὺ δ' ἀπτόλεμος καὶ ἄναλκις
<hom. il. 2.202>	οὔτέ ποτ' ἐν πολέμῳ ἐναρίθμιος οὔτ' ἐνὶ βουλῇ:
<hom. il. 2.203>	οὐ μέν πως πάντες βασιλεύσομεν ἐνθάδ' ̓Αχαιοί:
<hom. il. 2.204>	οὐκ ἀγαθὸν πολυκοιρανίη: εἷς κοίρανος ἔστω,
<hom. il. 2.205>	εἷς βασιλεύς, ᾧ δῶκε Κρόνου πάϊς ἀγκυλομήτεω
<hom. il. 2.206>	σκῆπτρόν τ' ἠδὲ θέμιστας, ἵνά σφισι βουλεύῃσι.

<hom. il. 2.207>	ὣς ὅ γε κοιρανέων δίεπε στρατόν: οἳ δ' ἀγορὴν δὲ
<hom. il. 2.208>	αὖτις ἐπεσσεύοντο νεῶν ἄπο καὶ κλισιάων
<hom. il. 2.209>	ἠχῇ, ὡς ὅτε κῦμα πολυφλοίσβοιο θαλάσσης
<hom. il. 2.210>	αἰγιαλῷ μεγάλῳ βρέμεται, σμαραγεῖ δέ τε πόντος.

<hom. il. 2.211>	ἄλλοι μέν ῥ' ἕζοντο, ἐρήτυθεν δὲ καθ' ἕδρας:
<hom. il. 2.212>	Θερσίτης δ' ἔτι μοῦνος ἀμετροεπὴς ἐκολῴα,
<hom. il. 2.213>	ὃς ἔπεα φρεσὶν ᾗσιν ἄκοσμά τε πολλά τε ᾔδη
<hom. il. 2.214>	μάψ, ἀτὰρ οὐ κατὰ κόσμον, ἐριζέμεναι βασιλεῦσιν,
<hom. il. 2.215>	ἀλλ' ὅ τι οἱ εἴσαιτο γελοίϊον ̓Αργείοισιν
<hom. il. 2.216>	ἔμμεναι: αἴσχιστος δὲ ἀνὴρ ὑπὸ ̓́Ιλιον ἦλθε:
<hom. il. 2.217>	φολκὸς ἔην, χωλὸς δ' ἕτερον πόδα: τὼ δέ οἱ ὤμω
<hom. il. 2.218>	κυρτὼ ἐπὶ στῆθος συνοχωκότε: αὐτὰρ ὕπερθε
<hom. il. 2.219>	φοξὸς ἔην κεφαλήν, ψεδνὴ δ' ἐπενήνοθε λάχνη.
<hom. il. 2.220>	ἔχθιστος δ' ̓Αχιλῆϊ μάλιστ' ἦν ἠδ' ̓Οδυσῆϊ:
<hom. il. 2.221>	τὼ γὰρ νεικείεσκε: τότ' αὖτ' ̓Αγαμέμνονι δίῳ
<hom. il. 2.222>	ὀξέα κεκλήγων λέγ' ὀνείδεα: τῷ δ' ἄρ' ̓Αχαιοὶ
<hom. il. 2.223>	ἐκπάγλως κοτέοντο νεμέσσηθέν τ' ἐνὶ θυμῷ.
<hom. il. 2.224>	αὐτὰρ ὃ μακρὰ βοῶν ̓Αγαμέμνονα νείκεε μύθῳ:
<hom. il. 2.225>	̓Ατρεί̈δη τέο δ' αὖτ' ἐπιμέμφεαι ἠδὲ χατίζεις;
<hom. il. 2.226>	πλεῖαί τοι χαλκοῦ κλισίαι, πολλαὶ δὲ γυναῖκες
<hom. il. 2.227>	εἰσὶν ἐνὶ κλισίῃς ἐξαίρετοι, ἅς τοι ̓Αχαιοὶ
<hom. il. 2.228>	πρωτίστῳ δίδομεν εὖτ' ἂν πτολίεθρον ἕλωμεν.
<hom. il. 2.229>	ἦ ἔτι καὶ χρυσοῦ ἐπιδεύεαι, ὅν κέ τις οἴσει
<hom. il. 2.230>	Τρώων ἱπποδάμων ἐξ ̓Ιλίου υἷος ἄποινα,
<hom. il. 2.231>	ὅν κεν ἐγὼ δήσας ἀγάγω ἢ ἄλλος ̓Αχαιῶν,
<hom. il. 2.232>	ἠὲ γυναῖκα νέην, ἵνα μίσγεαι ἐν φιλότητι,
<hom. il. 2.233>	ἥν τ' αὐτὸς ἀπονόσφι κατίσχεαι; οὐ μὲν ἔοικεν
<hom. il. 2.234>	ἀρχὸν ἐόντα κακῶν ἐπιβασκέμεν υἷας ̓Αχαιῶν.
<hom. il. 2.235>	ὦ πέπονες κάκ' ἐλέγχε' ̓Αχαιί̈δες οὐκέτ' ̓Αχαιοὶ
<hom. il. 2.236>	οἴκαδέ περ σὺν νηυσὶ νεώμεθα, τόνδε δ' ἐῶμεν
<hom. il. 2.237>	αὐτοῦ ἐνὶ Τροίῃ γέρα πεσσέμεν, ὄφρα ἴδηται
<hom. il. 2.238>	ἤ ῥά τί οἱ χἠμεῖς προσαμύνομεν ἦε καὶ οὐκί:
<hom. il. 2.239>	ὃς καὶ νῦν ̓Αχιλῆα ἕο μέγ' ἀμείνονα φῶτα
<hom. il. 2.240>	ἠτίμησεν: ἑλὼν γὰρ ἔχει γέρας αὐτὸς ἀπούρας.
<hom. il. 2.241>	ἀλλὰ μάλ' οὐκ ̓Αχιλῆϊ χόλος φρεσίν, ἀλλὰ μεθήμων:
<hom. il. 2.242>	ἦ γὰρ ἂν ̓Ατρεί̈δη νῦν ὕστατα λωβήσαιο:

<hom. il. 2.243>	ὣς φάτο νεικείων ̓Αγαμέμνονα ποιμένα λαῶν,
<hom. il. 2.244>	Θερσίτης: τῷ δ' ὦκα παρίστατο δῖος ̓Οδυσσεύς,
<hom. il. 2.245>	καί μιν ὑπόδρα ἰδὼν χαλεπῷ ἠνίπαπε μύθῳ:
<hom. il. 2.246>	Θερσῖτ' ἀκριτόμυθε, λιγύς περ ἐὼν ἀγορητής,
<hom. il. 2.247>	ἴσχεο, μηδ' ἔθελ' οἶος ἐριζέμεναι βασιλεῦσιν:
<hom. il. 2.248>	οὐ γὰρ ἐγὼ σέο φημὶ χερειότερον βροτὸν ἄλλον
<hom. il. 2.249>	ἔμμεναι, ὅσσοι ἅμ' ̓Ατρεί̈δῃς ὑπὸ ̓́Ιλιον ἦλθον.
<hom. il. 2.250>	τὼ οὐκ ἂν βασιλῆας ἀνὰ στόμ' ἔχων ἀγορεύοις,
<hom. il. 2.251>	καί σφιν ὀνείδεά τε προφέροις, νόστόν τε φυλάσσοις.
<hom. il. 2.252>	οὐδέ τί πω σάφα ἴδμεν ὅπως ἔσται τάδε ἔργα,
<hom. il. 2.253>	ἢ εὖ ἦε κακῶς νοστήσομεν υἷες ̓Αχαιῶν.
<hom. il. 2.254>	τὼ νῦν ̓Ατρεί̈δῃ ̓Αγαμέμνονι ποιμένι λαῶν
<hom. il. 2.255>	ἧσαι ὀνειδίζων, ὅτι οἱ μάλα πολλὰ διδοῦσιν
<hom. il. 2.256>	ἥρωες Δαναοί: σὺ δὲ κερτομέων ἀγορεύεις.
<hom. il. 2.257>	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
<hom. il. 2.258>	εἴ κ' ἔτι ς' ἀφραίνοντα κιχήσομαι ὥς νύ περ ὧδε,
<hom. il. 2.259>	μηκέτ' ἔπειτ' ̓Οδυσῆϊ κάρη ὤμοισιν ἐπείη,
<hom. il. 2.260>	μηδ' ἔτι Τηλεμάχοιο πατὴρ κεκλημένος εἴην,
<hom. il. 2.261>	εἰ μὴ ἐγώ σε λαβὼν ἀπὸ μὲν φίλα εἵματα δύσω,
<hom. il. 2.262>	χλαῖνάν τ' ἠδὲ χιτῶνα, τά τ' αἰδῶ ἀμφικαλύπτει,
<hom. il. 2.263>	αὐτὸν δὲ κλαίοντα θοὰς ἐπὶ νῆας ἀφήσω
<hom. il. 2.264>	πεπλήγων ἀγορῆθεν ἀεικέσσι πληγῇσιν.

<hom. il. 2.265>	ὣς ἄρ' ἔφη, σκήπτρῳ δὲ μετάφρενον ἠδὲ καὶ ὤμω
<hom. il. 2.266>	πλῆξεν: ὃ δ' ἰδνώθη, θαλερὸν δέ οἱ ἔκπεσε δάκρυ:
<hom. il. 2.267>	σμῶδιξ δ' αἱματόεσσα μεταφρένου ἐξυπανέστη
<hom. il. 2.268>	σκήπτρου ὕπο χρυσέου: ὃ δ' ἄρ' ἕζετο τάρβησέν τε,
<hom. il. 2.269>	ἀλγήσας δ' ἀχρεῖον ἰδὼν ἀπομόρξατο δάκρυ.
<hom. il. 2.270>	οἳ δὲ καὶ ἀχνύμενοί περ ἐπ' αὐτῷ ἡδὺ γέλασσαν:
<hom. il. 2.271>	ὧδε δέ τις εἴπεσκεν ἰδὼν ἐς πλησίον ἄλλον:
<hom. il. 2.272>	ὢ πόποι ἦ δὴ μυρί' ̓Οδυσσεὺς ἐσθλὰ ἔοργε
<hom. il. 2.273>	βουλάς τ' ἐξάρχων ἀγαθὰς πόλεμόν τε κορύσσων:
<hom. il. 2.274>	νῦν δὲ τόδε μέγ' ἄριστον ἐν ̓Αργείοισιν ἔρεξεν,
<hom. il. 2.275>	ὃς τὸν λωβητῆρα ἐπεσβόλον ἔσχ' ἀγοράων.
<hom. il. 2.276>	οὔ θήν μιν πάλιν αὖτις ἀνήσει θυμὸς ἀγήνωρ
<hom. il. 2.277>	νεικείειν βασιλῆας ὀνειδείοις ἐπέεσσιν.

<hom. il. 2.278>	ὣς φάσαν ἣ πληθύς: ἀνὰ δ' ὃ πτολίπορθος ̓Οδυσσεὺς
<hom. il. 2.279>	ἔστη σκῆπτρον ἔχων: παρὰ δὲ γλαυκῶπις ̓Αθήνη
<hom. il. 2.280>	εἰδομένη κήρυκι σιωπᾶν λαὸν ἀνώγει,
<hom. il. 2.281>	ὡς ἅμα θ' οἳ πρῶτοί τε καὶ ὕστατοι υἷες ̓Αχαιῶν
<hom. il. 2.282>	μῦθον ἀκούσειαν καὶ ἐπιφρασσαίατο βουλήν:
<hom. il. 2.283>	ὅ σφιν ἐὺ φρονέων ἀγορήσατο καὶ μετέειπεν:
<hom. il. 2.284>	̓Ατρεί̈δη νῦν δή σε ἄναξ ἐθέλουσιν ̓Αχαιοὶ
<hom. il. 2.285>	πᾶσιν ἐλέγχιστον θέμεναι μερόπεσσι βροτοῖσιν,
<hom. il. 2.286>	οὐδέ τοι ἐκτελέουσιν ὑπόσχεσιν ἥν περ ὑπέσταν
<hom. il. 2.287>	ἐνθάδ' ἔτι στείχοντες ἀπ' ̓́Αργεος ἱπποβότοιο
<hom. il. 2.288>	̓́Ιλιον ἐκπέρσαντ' εὐτείχεον ἀπονέεσθαι.
<hom. il. 2.289>	ὥς τε γὰρ ἢ παῖδες νεαροὶ χῆραί τε γυναῖκες
<hom. il. 2.290>	ἀλλήλοισιν ὀδύρονται οἶκον δὲ νέεσθαι.
<hom. il. 2.291>	ἦ μὴν καὶ πόνος ἐστὶν ἀνιηθέντα νέεσθαι:
<hom. il. 2.292>	καὶ γάρ τίς θ' ἕνα μῆνα μένων ἀπὸ ἧς ἀλόχοιο
<hom. il. 2.293>	ἀσχαλάᾳ σὺν νηὶ̈ πολυζύγῳ, ὅν περ ἄελλαι
<hom. il. 2.294>	χειμέριαι εἰλέωσιν ὀρινομένη τε θάλασσα:
<hom. il. 2.295>	ἡμῖν δ' εἴνατός ἐστι περιτροπέων ἐνιαυτὸς
<hom. il. 2.296>	ἐνθάδε μιμνόντεσσι: τὼ οὐ νεμεσίζομ' ̓Αχαιοὺς
<hom. il. 2.297>	ἀσχαλάαν παρὰ νηυσὶ κορωνίσιν: ἀλλὰ καὶ ἔμπης
<hom. il. 2.298>	αἰσχρόν τοι δηρόν τε μένειν κενεόν τε νέεσθαι.
<hom. il. 2.299>	τλῆτε φίλοι, καὶ μείνατ' ἐπὶ χρόνον ὄφρα δαῶμεν
<hom. il. 2.300>	ἢ ἐτεὸν Κάλχας μαντεύεται ἦε καὶ οὐκί.
<hom. il. 2.301>	εὖ γὰρ δὴ τόδε ἴδμεν ἐνὶ φρεσίν, ἐστὲ δὲ πάντες
<hom. il. 2.302>	μάρτυροι, οὓς μὴ κῆρες ἔβαν θανάτοιο φέρουσαι:
<hom. il. 2.303>	χθιζά τε καὶ πρωί̈ζ' ὅτ' ἐς Αὐλίδα νῆες ̓Αχαιῶν
<hom. il. 2.304>	ἠγερέθοντο κακὰ Πριάμῳ καὶ Τρωσὶ φέρουσαι,
<hom. il. 2.305>	ἡμεῖς δ' ἀμφὶ περὶ κρήνην ἱεροὺς κατὰ βωμοὺς
<hom. il. 2.306>	ἕρδομεν ἀθανάτοισι τεληέσσας ἑκατόμβας
<hom. il. 2.307>	καλῇ ὑπὸ πλατανίστῳ ὅθεν ῥέεν ἀγλαὸν ὕδωρ:
<hom. il. 2.308>	ἔνθ' ἐφάνη μέγα σῆμα: δράκων ἐπὶ νῶτα δαφοινὸς
<hom. il. 2.309>	σμερδαλέος, τόν ῥ' αὐτὸς ̓Ολύμπιος ἧκε φόως δέ,
<hom. il. 2.310>	βωμοῦ ὑπαί̈ξας πρός ῥα πλατάνιστον ὄρουσεν.
<hom. il. 2.311>	ἔνθα δ' ἔσαν στρουθοῖο νεοσσοί, νήπια τέκνα,
<hom. il. 2.312>	ὄζῳ ἐπ' ἀκροτάτῳ πετάλοις ὑποπεπτηῶτες
<hom. il. 2.313>	ὀκτώ, ἀτὰρ μήτηρ ἐνάτη ἦν ἣ τέκε τέκνα:
<hom. il. 2.314>	ἔνθ' ὅ γε τοὺς ἐλεεινὰ κατήσθιε τετριγῶτας:
<hom. il. 2.315>	μήτηρ δ' ἀμφεποτᾶτο ὀδυρομένη φίλα τέκνα:
<hom. il. 2.316>	τὴν δ' ἐλελιξάμενος πτέρυγος λάβεν ἀμφιαχυῖαν.
<hom. il. 2.317>	αὐτὰρ ἐπεὶ κατὰ τέκνα φάγε στρουθοῖο καὶ αὐτήν,
<hom. il. 2.318>	τὸν μὲν ἀρίζηλον θῆκεν θεὸς ὅς περ ἔφηνε:
<hom. il. 2.319>	λᾶαν γάρ μιν ἔθηκε Κρόνου πάϊς ἀγκυλομήτεω:
<hom. il. 2.320>	ἡμεῖς δ' ἑσταότες θαυμάζομεν οἷον ἐτύχθη.
<hom. il. 2.321>	ὡς οὖν δεινὰ πέλωρα θεῶν εἰσῆλθ' ἑκατόμβας,
<hom. il. 2.322>	Κάλχας δ' αὐτίκ' ἔπειτα θεοπροπέων ἀγόρευε:
<hom. il. 2.323>	τίπτ' ἄνεῳ ἐγένεσθε κάρη κομόωντες ̓Αχαιοί;
<hom. il. 2.324>	ἡμῖν μὲν τόδ' ἔφηνε τέρας μέγα μητίετα Ζεὺς
<hom. il. 2.325>	ὄψιμον ὀψιτέλεστον, ὅου κλέος οὔ ποτ' ὀλεῖται.
<hom. il. 2.326>	ὡς οὗτος κατὰ τέκνα φάγε στρουθοῖο καὶ αὐτὴν
<hom. il. 2.327>	ὀκτώ, ἀτὰρ μήτηρ ἐνάτη ἦν ἣ τέκε τέκνα,
<hom. il. 2.328>	ὣς ἡμεῖς τοσσαῦτ' ἔτεα πτολεμίξομεν αὖθι,
<hom. il. 2.329>	τῷ δεκάτῳ δὲ πόλιν αἱρήσομεν εὐρυάγυιαν.
<hom. il. 2.330>	κεῖνος τὼς ἀγόρευε: τὰ δὴ νῦν πάντα τελεῖται.
<hom. il. 2.331>	ἀλλ' ἄγε μίμνετε πάντες ἐϋκνήμιδες ̓Αχαιοὶ
<hom. il. 2.332>	αὐτοῦ εἰς ὅ κεν ἄστυ μέγα Πριάμοιο ἕλωμεν.

<hom. il. 2.333>	ὣς ἔφατ', ̓Αργεῖοι δὲ μέγ' ἴαχον, ἀμφὶ δὲ νῆες
<hom. il. 2.334>	σμερδαλέον κονάβησαν ἀϋσάντων ὑπ' ̓Αχαιῶν,
<hom. il. 2.335>	μῦθον ἐπαινήσαντες ̓Οδυσσῆος θείοιο:
<hom. il. 2.336>	τοῖσι δὲ καὶ μετέειπε Γερήνιος ἱππότα Νέστωρ:
<hom. il. 2.337>	ὦ πόποι ἦ δὴ παισὶν ἐοικότες ἀγοράασθε
<hom. il. 2.338>	νηπιάχοις οἷς οὔ τι μέλει πολεμήϊα ἔργα.
<hom. il. 2.339>	πῇ δὴ συνθεσίαι τε καὶ ὅρκια βήσεται ἥμιν;
<hom. il. 2.340>	ἐν πυρὶ δὴ βουλαί τε γενοίατο μήδεά τ' ἀνδρῶν
<hom. il. 2.341>	σπονδαί τ' ἄκρητοι καὶ δεξιαί, ᾗς ἐπέπιθμεν:
<hom. il. 2.342>	αὔτως γὰρ ἐπέεσς' ἐριδαίνομεν, οὐδέ τι μῆχος
<hom. il. 2.343>	εὑρέμεναι δυνάμεσθα, πολὺν χρόνον ἐνθάδ' ἐόντες.
<hom. il. 2.344>	̓Ατρεί̈δη σὺ δ' ἔθ' ὡς πρὶν ἔχων ἀστεμφέα βουλὴν
<hom. il. 2.345>	ἄρχευ' ̓Αργείοισι κατὰ κρατερὰς ὑσμίνας,
<hom. il. 2.346>	τούσδε δ' ἔα φθινύθειν ἕνα καὶ δύο, τοί κεν ̓Αχαιῶν
<hom. il. 2.347>	νόσφιν βουλεύως': ἄνυσις δ' οὐκ ἔσσεται αὐτῶν:
<hom. il. 2.348>	πρὶν ̓́Αργος δ' ἰέναι πρὶν καὶ Διὸς αἰγιόχοιο
<hom. il. 2.349>	γνώμεναι εἴ τε ψεῦδος ὑπόσχεσις εἴ τε καὶ οὐκί.
<hom. il. 2.350>	φημὶ γὰρ οὖν κατανεῦσαι ὑπερμενέα Κρονίωνα
<hom. il. 2.351>	ἤματι τῷ ὅτε νηυσὶν ἐν ὠκυπόροισιν ἔβαινον
<hom. il. 2.352>	̓Αργεῖοι Τρώεσσι φόνον καὶ κῆρα φέροντες
<hom. il. 2.353>	ἀστράπτων ἐπιδέξι' ἐναίσιμα σήματα φαίνων.
<hom. il. 2.354>	τὼ μή τις πρὶν ἐπειγέσθω οἶκον δὲ νέεσθαι
<hom. il. 2.355>	πρίν τινα πὰρ Τρώων ἀλόχῳ κατακοιμηθῆναι,
<hom. il. 2.356>	τίσασθαι δ' ̔Ελένης ὁρμήματά τε στοναχάς τε.
<hom. il. 2.357>	εἰ δέ τις ἐκπάγλως ἐθέλει οἶκον δὲ νέεσθαι
<hom. il. 2.358>	ἁπτέσθω ἧς νηὸς ἐϋσσέλμοιο μελαίνης,
<hom. il. 2.359>	ὄφρα πρόσθ' ἄλλων θάνατον καὶ πότμον ἐπίσπῃ.
<hom. il. 2.360>	ἀλλὰ ἄναξ αὐτός τ' εὖ μήδεο πείθεό τ' ἄλλῳ:
<hom. il. 2.361>	οὔ τοι ἀπόβλητον ἔπος ἔσσεται ὅττί κεν εἴπω:
<hom. il. 2.362>	κρῖν' ἄνδρας κατὰ φῦλα κατὰ φρήτρας ̓Αγάμεμνον,
<hom. il. 2.363>	ὡς φρήτρη φρήτρηφιν ἀρήγῃ, φῦλα δὲ φύλοις.
<hom. il. 2.364>	εἰ δέ κεν ὣς ἕρξῃς καί τοι πείθωνται ̓Αχαιοί,
<hom. il. 2.365>	γνώσῃ ἔπειθ' ὅς θ' ἡγεμόνων κακὸς ὅς τέ νυ λαῶν
<hom. il. 2.366>	ἠδ' ὅς κ' ἐσθλὸς ἔῃσι: κατὰ σφέας γὰρ μαχέονται.
<hom. il. 2.367>	γνώσεαι δ' εἰ καὶ θεσπεσίῃ πόλιν οὐκ ἀλαπάξεις,
<hom. il. 2.368>	ἦ ἀνδρῶν κακότητι καὶ ἀφραδίῃ πολέμοιο.

<hom. il. 2.369>	τὸν δ' ἀπαμειβόμενος προσέφη κρείων ̓Αγαμέμνων:
<hom. il. 2.370>	ἦ μὰν αὖτ' ἀγορῇ νικᾷς γέρον υἷας ̓Αχαιῶν.
<hom. il. 2.371>	αἲ γὰρ Ζεῦ τε πάτερ καὶ ̓Αθηναίη καὶ ̓́Απολλον
<hom. il. 2.372>	τοιοῦτοι δέκα μοι συμφράδμονες εἶεν ̓Αχαιῶν:
<hom. il. 2.373>	τώ κε τάχ' ἠμύσειε πόλις Πριάμοιο ἄνακτος
<hom. il. 2.374>	χερσὶν ὑφ' ἡμετέρῃσιν ἁλοῦσά τε περθομένη τε.
<hom. il. 2.375>	ἀλλά μοι αἰγίοχος Κρονίδης Ζεὺς ἄλγε' ἔδωκεν,
<hom. il. 2.376>	ὅς με μετ' ἀπρήκτους ἔριδας καὶ νείκεα βάλλει.
<hom. il. 2.377>	καὶ γὰρ ἐγὼν ̓Αχιλεύς τε μαχεσσάμεθ' εἵνεκα κούρης
<hom. il. 2.378>	ἀντιβίοις ἐπέεσσιν, ἐγὼ δ' ἦρχον χαλεπαίνων:
<hom. il. 2.379>	εἰ δέ ποτ' ἔς γε μίαν βουλεύσομεν, οὐκέτ' ἔπειτα
<hom. il. 2.380>	Τρωσὶν ἀνάβλησις κακοῦ ἔσσεται οὐδ' ἠβαιόν.
<hom. il. 2.381>	νῦν δ' ἔρχεσθ' ἐπὶ δεῖπνον ἵνα ξυνάγωμεν ̓́Αρηα.
<hom. il. 2.382>	εὖ μέν τις δόρυ θηξάσθω, εὖ δ' ἀσπίδα θέσθω,
<hom. il. 2.383>	εὖ δέ τις ἵπποισιν δεῖπνον δότω ὠκυπόδεσσιν,
<hom. il. 2.384>	εὖ δέ τις ἅρματος ἀμφὶς ἰδὼν πολέμοιο μεδέσθω,
<hom. il. 2.385>	ὥς κε πανημέριοι στυγερῷ κρινώμεθ' ̓́Αρηϊ.
<hom. il. 2.386>	οὐ γὰρ παυσωλή γε μετέσσεται οὐδ' ἠβαιὸν
<hom. il. 2.387>	εἰ μὴ νὺξ ἐλθοῦσα διακρινέει μένος ἀνδρῶν.
<hom. il. 2.388>	ἱδρώσει μέν τευ τελαμὼν ἀμφὶ στήθεσφιν
<hom. il. 2.389>	ἀσπίδος ἀμφιβρότης, περὶ δ' ἔγχεϊ χεῖρα καμεῖται:
<hom. il. 2.390>	ἱδρώσει δέ τευ ἵππος ἐύ̈ξοον ἅρμα τιταίνων.
<hom. il. 2.391>	ὃν δέ κ' ἐγὼν ἀπάνευθε μάχης ἐθέλοντα νοήσω
<hom. il. 2.392>	μιμνάζειν παρὰ νηυσὶ κορωνίσιν, οὔ οἱ ἔπειτα
<hom. il. 2.393>	ἄρκιον ἐσσεῖται φυγέειν κύνας ἠδ' οἰωνούς.

<hom. il. 2.394>	ὣς ἔφατ', ̓Αργεῖοι δὲ μέγ' ἴαχον ὡς ὅτε κῦμα
<hom. il. 2.395>	ἀκτῇ ἐφ' ὑψηλῇ, ὅτε κινήσῃ Νότος ἐλθών,
<hom. il. 2.396>	προβλῆτι σκοπέλῳ: τὸν δ' οὔ ποτε κύματα λείπει
<hom. il. 2.397>	παντοίων ἀνέμων, ὅτ' ἂν ἔνθ' ἢ ἔνθα γένωνται.
<hom. il. 2.398>	ἀνστάντες δ' ὀρέοντο κεδασθέντες κατὰ νῆας,
<hom. il. 2.399>	κάπνισσάν τε κατὰ κλισίας, καὶ δεῖπνον ἕλοντο.
<hom. il. 2.400>	ἄλλος δ' ἄλλῳ ἔρεζε θεῶν αἰειγενετάων
<hom. il. 2.401>	εὐχόμενος θάνατόν τε φυγεῖν καὶ μῶλον ̓́Αρηος.
<hom. il. 2.402>	αὐτὰρ ὃ βοῦν ἱέρευσε ἄναξ ἀνδρῶν ̓Αγαμέμνων
<hom. il. 2.403>	πίονα πενταέτηρον ὑπερμενέϊ Κρονίωνι,
<hom. il. 2.404>	κίκλησκεν δὲ γέροντας ἀριστῆας Παναχαιῶν,
<hom. il. 2.405>	Νέστορα μὲν πρώτιστα καὶ ̓Ιδομενῆα ἄνακτα,
<hom. il. 2.406>	αὐτὰρ ἔπειτ' Αἴαντε δύω καὶ Τυδέος υἱόν,
<hom. il. 2.407>	ἕκτον δ' αὖτ' ̓Οδυσῆα Διὶ μῆτιν ἀτάλαντον.
<hom. il. 2.408>	αὐτόματος δέ οἱ ἦλθε βοὴν ἀγαθὸς Μενέλαος:
<hom. il. 2.409>	ᾔδεε γὰρ κατὰ θυμὸν ἀδελφεὸν ὡς ἐπονεῖτο.
<hom. il. 2.410>	βοῦν δὲ περιστήσαντο καὶ οὐλοχύτας ἀνέλοντο:
<hom. il. 2.411>	τοῖσιν δ' εὐχόμενος μετέφη κρείων ̓Αγαμέμνων:
<hom. il. 2.412>	Ζεῦ κύδιστε μέγιστε κελαινεφὲς αἰθέρι ναίων
<hom. il. 2.413>	μὴ πρὶν ἐπ' ἠέλιον δῦναι καὶ ἐπὶ κνέφας ἐλθεῖν
<hom. il. 2.414>	πρίν με κατὰ πρηνὲς βαλέειν Πριάμοιο μέλαθρον
<hom. il. 2.415>	αἰθαλόεν, πρῆσαι δὲ πυρὸς δηί̈οιο θύρετρα,
<hom. il. 2.416>	̔Εκτόρεον δὲ χιτῶνα περὶ στήθεσσι δαί̈ξαι
<hom. il. 2.417>	χαλκῷ ῥωγαλέον: πολέες δ' ἀμφ' αὐτὸν ἑταῖροι
<hom. il. 2.418>	πρηνέες ἐν κονίῃσιν ὀδὰξ λαζοίατο γαῖαν.

<hom. il. 2.419>	ὣς ἔφατ', οὐδ' ἄρα πώ οἱ ἐπεκραίαινε Κρονίων,
<hom. il. 2.420>	ἀλλ' ὅ γε δέκτο μὲν ἱρά, πόνον δ' ἀμέγαρτον ὄφελλεν.
<hom. il. 2.421>	αὐτὰρ ἐπεί ῥ' εὔξαντο καὶ οὐλοχύτας προβάλοντο,
<hom. il. 2.422>	αὐέρυσαν μὲν πρῶτα καὶ ἔσφαξαν καὶ ἔδειραν,
<hom. il. 2.423>	μηρούς τ' ἐξέταμον κατά τε κνίσῃ ἐκάλυψαν
<hom. il. 2.424>	δίπτυχα ποιήσαντες, ἐπ' αὐτῶν δ' ὠμοθέτησαν.
<hom. il. 2.425>	καὶ τὰ μὲν ἂρ σχίζῃσιν ἀφύλλοισιν κατέκαιον,
<hom. il. 2.426>	σπλάγχνα δ' ἄρ' ἀμπείραντες ὑπείρεχον ̔Ηφαίστοιο.
<hom. il. 2.427>	αὐτὰρ ἐπεὶ κατὰ μῆρε κάη καὶ σπλάγχνα πάσαντο,
<hom. il. 2.428>	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,
<hom. il. 2.429>	ὤπτησάν τε περιφραδέως, ἐρύσαντό τε πάντα.
<hom. il. 2.430>	αὐτὰρ ἐπεὶ παύσαντο πόνου τετύκοντό τε δαῖτα
<hom. il. 2.431>	δαίνυντ', οὐδέ τι θυμὸς ἐδεύετο δαιτὸς ἐί̈σης.
<hom. il. 2.432>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom. il. 2.433>	τοῖς ἄρα μύθων ἦρχε Γερήνιος ἱππότα Νέστωρ:
<hom. il. 2.434>	̓Ατρεί̈δη κύδιστε ἄναξ ἀνδρῶν ̓Αγάμεμνον,
<hom. il. 2.435>	μηκέτι νῦν δήθ' αὖθι λεγώμεθα, μηδ' ἔτι δηρὸν
<hom. il. 2.436>	ἀμβαλλώμεθα ἔργον ὃ δὴ θεὸς ἐγγυαλίζει.
<hom. il. 2.437>	ἀλλ' ἄγε κήρυκες μὲν ̓Αχαιῶν χαλκοχιτώνων
<hom. il. 2.438>	λαὸν κηρύσσοντες ἀγειρόντων κατὰ νῆας,
<hom. il. 2.439>	ἡμεῖς δ' ἀθρόοι ὧδε κατὰ στρατὸν εὐρὺν ̓Αχαιῶν
<hom. il. 2.440>	ἴομεν ὄφρα κε θᾶσσον ἐγείρομεν ὀξὺν ̓́Αρηα.

<hom. il. 2.441>	ὣς ἔφατ', οὐδ' ἀπίθησεν ἄναξ ἀνδρῶν ̓Αγαμέμνων.
<hom. il. 2.442>	αὐτίκα κηρύκεσσι λιγυφθόγγοισι κέλευσε
<hom. il. 2.443>	κηρύσσειν πόλεμον δὲ κάρη κομόωντας ̓Αχαιούς:
<hom. il. 2.444>	οἳ μὲν ἐκήρυσσον, τοὶ δ' ἠγείροντο μάλ' ὦκα.
<hom. il. 2.445>	οἳ δ' ἀμφ' ̓Ατρεί̈ωνα διοτρεφέες βασιλῆες
<hom. il. 2.446>	θῦνον κρίνοντες, μετὰ δὲ γλαυκῶπις ̓Αθήνη
<hom. il. 2.447>	αἰγίδ' ἔχους' ἐρίτιμον ἀγήρων ἀθανάτην τε,
<hom. il. 2.448>	τῆς ἑκατὸν θύσανοι παγχρύσεοι ἠερέθονται,
<hom. il. 2.449>	πάντες ἐϋπλεκέες, ἑκατόμβοιος δὲ ἕκαστος:
<hom. il. 2.450>	σὺν τῇ παιφάσσουσα διέσσυτο λαὸν ̓Αχαιῶν
<hom. il. 2.451>	ὀτρύνους' ἰέναι: ἐν δὲ σθένος ὦρσεν ἑκάστῳ
<hom. il. 2.452>	καρδίῃ ἄλληκτον πολεμίζειν ἠδὲ μάχεσθαι.
<hom. il. 2.453>	τοῖσι δ' ἄφαρ πόλεμος γλυκίων γένετ' ἠὲ νέεσθαι
<hom. il. 2.454>	ἐν νηυσὶ γλαφυρῇσι φίλην ἐς πατρίδα γαῖαν.

<hom. il. 2.455>	ἠύ̈τε πῦρ ἀί̈δηλον ἐπιφλέγει ἄσπετον ὕλην
<hom. il. 2.456>	οὔρεος ἐν κορυφῇς, ἕκαθεν δέ τε φαίνεται αὐγή,
<hom. il. 2.457>	ὣς τῶν ἐρχομένων ἀπὸ χαλκοῦ θεσπεσίοιο
<hom. il. 2.458>	αἴγλη παμφανόωσα δι' αἰθέρος οὐρανὸν ἷκε.

<hom. il. 2.459>	τῶν δ' ὥς τ' ὀρνίθων πετεηνῶν ἔθνεα πολλὰ
<hom. il. 2.460>	χηνῶν ἢ γεράνων ἢ κύκνων δουλιχοδείρων
<hom. il. 2.461>	̓Ασίω ἐν λειμῶνι Καϋστρίου ἀμφὶ ῥέεθρα
<hom. il. 2.462>	ἔνθα καὶ ἔνθα ποτῶνται ἀγαλλόμενα πτερύγεσσι
<hom. il. 2.463>	κλαγγηδὸν προκαθιζόντων, σμαραγεῖ δέ τε λειμών,
<hom. il. 2.464>	ὣς τῶν ἔθνεα πολλὰ νεῶν ἄπο καὶ κλισιάων
<hom. il. 2.465>	ἐς πεδίον προχέοντο Σκαμάνδριον: αὐτὰρ ὑπὸ χθὼν
<hom. il. 2.466>	σμερδαλέον κονάβιζε ποδῶν αὐτῶν τε καὶ ἵππων.
<hom. il. 2.467>	ἔσταν δ' ἐν λειμῶνι Σκαμανδρίῳ ἀνθεμόεντι
<hom. il. 2.468>	μυρίοι, ὅσσά τε φύλλα καὶ ἄνθεα γίγνεται ὥρῃ.

<hom. il. 2.469>	ἠύ̈τε μυιάων ἁδινάων ἔθνεα πολλὰ
<hom. il. 2.470>	αἵ τε κατὰ σταθμὸν ποιμνήϊον ἠλάσκουσιν
<hom. il. 2.471>	ὥρῃ ἐν εἰαρινῇ ὅτε τε γλάγος ἄγγεα δεύει,
<hom. il. 2.472>	τόσσοι ἐπὶ Τρώεσσι κάρη κομόωντες ̓Αχαιοὶ
<hom. il. 2.473>	ἐν πεδίῳ ἵσταντο διαρραῖσαι μεμαῶτες.

<hom. il. 2.474>	τοὺς δ' ὥς τ' αἰπόλια πλατέ' αἰγῶν αἰπόλοι ἄνδρες
<hom. il. 2.475>	ῥεῖα διακρίνωσιν ἐπεί κε νομῷ μιγέωσιν,
<hom. il. 2.476>	ὣς τοὺς ἡγεμόνες διεκόσμεον ἔνθα καὶ ἔνθα
<hom. il. 2.477>	ὑσμίνην δ' ἰέναι, μετὰ δὲ κρείων ̓Αγαμέμνων
<hom. il. 2.478>	ὄμματα καὶ κεφαλὴν ἴκελος Διὶ τερπικεραύνῳ,
<hom. il. 2.479>	̓́Αρεϊ δὲ ζώνην, στέρνον δὲ Ποσειδάωνι.
<hom. il. 2.480>	ἠύ̈τε βοῦς ἀγέληφι μέγ' ἔξοχος ἔπλετο πάντων
<hom. il. 2.481>	ταῦρος: ὃ γάρ τε βόεσσι μεταπρέπει ἀγρομένῃσι:
<hom. il. 2.482>	τοῖον ἄρ' ̓Ατρεί̈δην θῆκε Ζεὺς ἤματι κείνῳ
<hom. il. 2.483>	ἐκπρεπέ' ἐν πολλοῖσι καὶ ἔξοχον ἡρώεσσιν.

<hom. il. 2.484>	ἔσπετε νῦν μοι Μοῦσαι ̓Ολύμπια δώματ' ἔχουσαι:
<hom. il. 2.485>	ὑμεῖς γὰρ θεαί ἐστε πάρεστέ τε ἴστέ τε πάντα,
<hom. il. 2.486>	ἡμεῖς δὲ κλέος οἶον ἀκούομεν οὐδέ τι ἴδμεν:
<hom. il. 2.487>	οἵ τινες ἡγεμόνες Δαναῶν καὶ κοίρανοι ἦσαν:
<hom. il. 2.488>	πληθὺν δ' οὐκ ἂν ἐγὼ μυθήσομαι οὐδ' ὀνομήνω,
<hom. il. 2.489>	οὐδ' εἴ μοι δέκα μὲν γλῶσσαι, δέκα δὲ στόματ' εἶεν,
<hom. il. 2.490>	φωνὴ δ' ἄρρηκτος, χάλκεον δέ μοι ἦτορ ἐνείη,
<hom. il. 2.491>	εἰ μὴ ̓Ολυμπιάδες Μοῦσαι Διὸς αἰγιόχοιο
<hom. il. 2.492>	θυγατέρες μνησαίαθ' ὅσοι ὑπὸ ̓́Ιλιον ἦλθον:
<hom. il. 2.493>	ἀρχοὺς αὖ νηῶν ἐρέω νῆάς τε προπάσας.

<hom. il. 2.494>	Βοιωτῶν μὲν Πηνέλεως καὶ Λήϊτος ἦρχον
<hom. il. 2.495>	̓Αρκεσίλαός τε Προθοήνωρ τε Κλονίος τε,
<hom. il. 2.496>	οἵ θ' ̔Υρίην ἐνέμοντο καὶ Αὐλίδα πετρήεσσαν
<hom. il. 2.497>	Σχοῖνόν τε Σκῶλόν τε πολύκνημόν τ' ̓Ετεωνόν,
<hom. il. 2.498>	Θέσπειαν Γραῖάν τε καὶ εὐρύχορον Μυκαλησσόν,
<hom. il. 2.499>	οἵ τ' ἀμφ' ̔́Αρμ' ἐνέμοντο καὶ Εἰλέσιον καὶ ̓Ερυθράς,
<hom. il. 2.500>	οἵ τ' ̓Ελεῶν' εἶχον ἠδ' ̔́Υλην καὶ Πετεῶνα,
<hom. il. 2.501>	̓Ωκαλέην Μεδεῶνά τ' ἐϋκτίμενον πτολίεθρον,
<hom. il. 2.502>	Κώπας Εὔτρησίν τε πολυτρήρωνά τε Θίσβην,
<hom. il. 2.503>	οἵ τε Κορώνειαν καὶ ποιήενθ' ̔Αλίαρτον,
<hom. il. 2.504>	οἵ τε Πλάταιαν ἔχον ἠδ' οἳ Γλισᾶντ' ἐνέμοντο,
<hom. il. 2.505>	οἵ θ' ̔Υποθήβας εἶχον ἐϋκτίμενον πτολίεθρον,
<hom. il. 2.506>	̓Ογχηστόν θ' ἱερὸν Ποσιδήϊον ἀγλαὸν ἄλσος,
<hom. il. 2.507>	οἵ τε πολυστάφυλον ̓́Αρνην ἔχον, οἵ τε Μίδειαν
<hom. il. 2.508>	Νῖσάν τε ζαθέην ̓Ανθηδόνα τ' ἐσχατόωσαν:
<hom. il. 2.509>	τῶν μὲν πεντήκοντα νέες κίον, ἐν δὲ ἑκάστῃ
<hom. il. 2.510>	κοῦροι Βοιωτῶν ἑκατὸν καὶ εἴκοσι βαῖνον.

<hom. il. 2.511>	οἳ δ' ̓Ασπληδόνα ναῖον ἰδ' ̓Ορχομενὸν Μινύειον,
<hom. il. 2.512>	τῶν ἦρχ' ̓Ασκάλαφος καὶ ̓Ιάλμενος υἷες ̓́Αρηος
<hom. il. 2.513>	οὓς τέκεν ̓Αστυόχη δόμῳ ̓́Ακτορος ̓Αζεί̈δαο,
<hom. il. 2.514>	παρθένος αἰδοίη ὑπερώϊον εἰσαναβᾶσα
<hom. il. 2.515>	̓́Αρηϊ κρατερῷ: ὃ δέ οἱ παρελέξατο λάθρῃ:
<hom. il. 2.516>	τοῖς δὲ τριήκοντα γλαφυραὶ νέες ἐστιχόωντο.

<hom. il. 2.517>	αὐτὰρ Φωκήων Σχεδίος καὶ ̓Επίστροφος ἦρχον
<hom. il. 2.518>	υἷες ̓Ιφίτου μεγαθύμου Ναυβολίδαο,
<hom. il. 2.519>	οἳ Κυπάρισσον ἔχον Πυθῶνά τε πετρήεσσαν
<hom. il. 2.520>	Κρῖσάν τε ζαθέην καὶ Δαυλίδα καὶ Πανοπῆα,
<hom. il. 2.521>	οἵ τ' ̓Ανεμώρειαν καὶ ̔Υάμπολιν ἀμφενέμοντο,
<hom. il. 2.522>	οἵ τ' ἄρα πὰρ ποταμὸν Κηφισὸν δῖον ἔναιον,
<hom. il. 2.523>	οἵ τε Λίλαιαν ἔχον πηγῇς ἔπι Κηφισοῖο:
<hom. il. 2.524>	τοῖς δ' ἅμα τεσσαράκοντα μέλαιναι νῆες ἕποντο.
<hom. il. 2.525>	οἳ μὲν Φωκήων στίχας ἵστασαν ἀμφιέποντες,
<hom. il. 2.526>	Βοιωτῶν δ' ἔμπλην ἐπ' ἀριστερὰ θωρήσσοντο.

<hom. il. 2.527>	Λοκρῶν δ' ἡγεμόνευεν ̓Οϊλῆος ταχὺς Αἴας
<hom. il. 2.528>	μείων, οὔ τι τόσος γε ὅσος Τελαμώνιος Αἴας
<hom. il. 2.529>	ἀλλὰ πολὺ μείων: ὀλίγος μὲν ἔην λινοθώρηξ,
<hom. il. 2.530>	ἐγχείῃ δ' ἐκέκαστο Πανέλληνας καὶ ̓Αχαιούς:
<hom. il. 2.531>	οἳ Κῦνόν τ' ἐνέμοντ' ̓Οπόεντά τε Καλλίαρόν τε
<hom. il. 2.532>	Βῆσσάν τε Σκάρφην τε καὶ Αὐγειὰς ἐρατεινὰς
<hom. il. 2.533>	Τάρφην τε Θρόνιον τε Βοαγρίου ἀμφὶ ῥέεθρα:
<hom. il. 2.534>	τῷ δ' ἅμα τεσσαράκοντα μέλαιναι νῆες ἕποντο
<hom. il. 2.535>	Λοκρῶν, οἳ ναίουσι πέρην ἱερῆς Εὐβοίης.

<hom. il. 2.536>	οἳ δ' Εὔβοιαν ἔχον μένεα πνείοντες ̓́Αβαντες
<hom. il. 2.537>	Χαλκίδα τ' Εἰρέτριάν τε πολυστάφυλόν θ' ̔Ιστίαιαν
<hom. il. 2.538>	Κήρινθόν τ' ἔφαλον Δίου τ' αἰπὺ πτολίεθρον,
<hom. il. 2.539>	οἵ τε Κάρυστον ἔχον ἠδ' οἳ Στύρα ναιετάασκον,
<hom. il. 2.540>	τῶν αὖθ' ἡγεμόνευ' ̓Ελεφήνωρ ὄζος ̓́Αρηος
<hom. il. 2.541>	Χαλκωδοντιάδης μεγαθύμων ἀρχὸς ̓Αβάντων.
<hom. il. 2.542>	τῷ δ' ἅμ' ̓́Αβαντες ἕποντο θοοὶ ὄπιθεν κομόωντες
<hom. il. 2.543>	αἰχμηταὶ μεμαῶτες ὀρεκτῇσιν μελίῃσι
<hom. il. 2.544>	θώρηκας ῥήξειν δηί̈ων ἀμφὶ στήθεσσι:
<hom. il. 2.545>	τῷ δ' ἅμα τεσσαράκοντα μέλαιναι νῆες ἕποντο.

<hom. il. 2.546>	οἳ δ' ἄρ' ̓Αθήνας εἶχον ἐϋκτίμενον πτολίεθρον
<hom. il. 2.547>	δῆμον ̓Ερεχθῆος μεγαλήτορος, ὅν ποτ' ̓Αθήνη
<hom. il. 2.548>	θρέψε Διὸς θυγάτηρ, τέκε δὲ ζείδωρος ἄρουρα,
<hom. il. 2.549>	κὰδ δ' ἐν ̓Αθήνῃς εἷσεν ἑῷ ἐν πίονι νηῷ:
<hom. il. 2.550>	ἔνθα δέ μιν ταύροισι καὶ ἀρνειοῖς ἱλάονται
<hom. il. 2.551>	κοῦροι ̓Αθηναίων περιτελλομένων ἐνιαυτῶν:
<hom. il. 2.552>	τῶν αὖθ' ἡγεμόνευ' υἱὸς Πετεῶο Μενεσθεύς.
<hom. il. 2.553>	τῷ δ' οὔ πώ τις ὁμοῖος ἐπιχθόνιος γένετ' ἀνὴρ
<hom. il. 2.554>	κοσμῆσαι ἵππους τε καὶ ἀνέρας ἀσπιδιώτας:
<hom. il. 2.555>	Νέστωρ οἶος ἔριζεν: ὃ γὰρ προγενέστερος ἦεν:
<hom. il. 2.556>	τῷ δ' ἅμα πεντήκοντα μέλαιναι νῆες ἕποντο.

<hom. il. 2.557>	Αἴας δ' ἐκ Σαλαμῖνος ἄγεν δυοκαίδεκα νῆας,
<hom. il. 2.558>	στῆσε δ' ἄγων ἵν' ̓Αθηναίων ἵσταντο φάλαγγες.

<hom. il. 2.559>	οἳ δ' ̓́Αργός τ' εἶχον Τίρυνθά τε τειχιόεσσαν
<hom. il. 2.560>	̔Ερμιόνην ̓Ασίνην τε, βαθὺν κατὰ κόλπον ἐχούσας,
<hom. il. 2.561>	Τροιζῆν' ̓Ηϊόνας τε καὶ ἀμπελόεντ' ̓Επίδαυρον,
<hom. il. 2.562>	οἵ τ' ἔχον Αἴγιναν Μάσητά τε κοῦροι ̓Αχαιῶν,
<hom. il. 2.563>	τῶν αὖθ' ἡγεμόνευε βοὴν ἀγαθὸς Διομήδης
<hom. il. 2.564>	καὶ Σθένελος, Καπανῆος ἀγακλειτοῦ φίλος υἱός:
<hom. il. 2.565>	τοῖσι δ' ἅμ' Εὐρύαλος τρίτατος κίεν ἰσόθεος φὼς
<hom. il. 2.566>	Μηκιστέος υἱὸς Ταλαϊονίδαο ἄνακτος:
<hom. il. 2.567>	συμπάντων δ' ἡγεῖτο βοὴν ἀγαθὸς Διομήδης:
<hom. il. 2.568>	τοῖσι δ' ἅμ' ὀγδώκοντα μέλαιναι νῆες ἕποντο.

<hom. il. 2.569>	οἳ δὲ Μυκήνας εἶχον ἐϋκτίμενον πτολίεθρον
<hom. il. 2.570>	ἀφνειόν τε Κόρινθον ἐϋκτιμένας τε Κλεωνάς,
<hom. il. 2.571>	̓Ορνειάς τ' ἐνέμοντο ̓Αραιθυρέην τ' ἐρατεινὴν
<hom. il. 2.572>	καὶ Σικυῶν', ὅθ' ἄρ' ̓́Αδρηστος πρῶτ' ἐμβασίλευεν,
<hom. il. 2.573>	οἵ θ' ̔Υπερησίην τε καὶ αἰπεινὴν Γονόεσσαν
<hom. il. 2.574>	Πελλήνην τ' εἶχον ἠδ' Αἴγιον ἀμφενέμοντο
<hom. il. 2.575>	Αἰγιαλόν τ' ἀνὰ πάντα καὶ ἀμφ' ̔Ελίκην εὐρεῖαν,
<hom. il. 2.576>	τῶν ἑκατὸν νηῶν ἦρχε κρείων ̓Αγαμέμνων
<hom. il. 2.577>	̓Ατρεί̈δης: ἅμα τῷ γε πολὺ πλεῖστοι καὶ ἄριστοι
<hom. il. 2.578>	λαοὶ ἕποντ': ἐν δ' αὐτὸς ἐδύσετο νώροπα χαλκὸν
<hom. il. 2.579>	κυδιόων, πᾶσιν δὲ μετέπρεπεν ἡρώεσσιν
<hom. il. 2.580>	οὕνεκ' ἄριστος ἔην πολὺ δὲ πλείστους ἄγε λαούς.

<hom. il. 2.581>	οἳ δ' εἶχον κοίλην Λακεδαίμονα κητώεσσαν,
<hom. il. 2.582>	Φᾶρίν τε Σπάρτην τε πολυτρήρωνά τε Μέσσην,
<hom. il. 2.583>	Βρυσειάς τ' ἐνέμοντο καὶ Αὐγειὰς ἐρατεινάς,
<hom. il. 2.584>	οἵ τ' ἄρ' ̓Αμύκλας εἶχον ̔́Ελος τ' ἔφαλον πτολίεθρον,
<hom. il. 2.585>	οἵ τε Λάαν εἶχον ἠδ' Οἴτυλον ἀμφενέμοντο,
<hom. il. 2.586>	τῶν οἱ ἀδελφεὸς ἦρχε βοὴν ἀγαθὸς Μενέλαος
<hom. il. 2.587>	ἑξήκοντα νεῶν: ἀπάτερθε δὲ θωρήσσοντο:
<hom. il. 2.588>	ἐν δ' αὐτὸς κίεν ᾗσι προθυμίῃσι πεποιθὼς
<hom. il. 2.589>	ὀτρύνων πόλεμον δέ: μάλιστα δὲ ἵετο θυμῷ
<hom. il. 2.590>	τίσασθαι ̔Ελένης ὁρμήματά τε στοναχάς τε.

<hom. il. 2.591>	οἳ δὲ Πύλον τ' ἐνέμοντο καὶ ̓Αρήνην ἐρατεινὴν
<hom. il. 2.592>	καὶ Θρύον ̓Αλφειοῖο πόρον καὶ ἐύ̈κτιτον Αἰπὺ
<hom. il. 2.593>	καὶ Κυπαρισσήεντα καὶ ̓Αμφιγένειαν ἔναιον
<hom. il. 2.594>	καὶ Πτελεὸν καὶ ̔́Ελος καὶ Δώριον, ἔνθά τε Μοῦσαι
<hom. il. 2.595>	ἀντόμεναι Θάμυριν τὸν Θρήϊκα παῦσαν ἀοιδῆς
<hom. il. 2.596>	Οἰχαλίηθεν ἰόντα παρ' Εὐρύτου Οἰχαλιῆος:
<hom. il. 2.597>	στεῦτο γὰρ εὐχόμενος νικησέμεν εἴ περ ἂν αὐταὶ
<hom. il. 2.598>	Μοῦσαι ἀείδοιεν κοῦραι Διὸς αἰγιόχοιο:
<hom. il. 2.599>	αἳ δὲ χολωσάμεναι πηρὸν θέσαν, αὐτὰρ ἀοιδὴν
<hom. il. 2.600>	θεσπεσίην ἀφέλοντο καὶ ἐκλέλαθον κιθαριστύν:
<hom. il. 2.601>	τῶν αὖθ' ἡγεμόνευε Γερήνιος ἱππότα Νέστωρ:
<hom. il. 2.602>	τῷ δ' ἐνενήκοντα γλαφυραὶ νέες ἐστιχόωντο.

<hom. il. 2.603>	οἳ δ' ἔχον ̓Αρκαδίην ὑπὸ Κυλλήνης ὄρος αἰπὺ
<hom. il. 2.604>	Αἰπύτιον παρὰ τύμβον ἵν' ἀνέρες ἀγχιμαχηταί,
<hom. il. 2.605>	οἳ Φενεόν τ' ἐνέμοντο καὶ ̓Ορχομενὸν πολύμηλον
<hom. il. 2.606>	̔Ρίπην τε Στρατίην τε καὶ ἠνεμόεσσαν ̓Ενίσπην
<hom. il. 2.607>	καὶ Τεγέην εἶχον καὶ Μαντινέην ἐρατεινὴν
<hom. il. 2.608>	Στύμφηλόν τ' εἶχον καὶ Παρρασίην ἐνέμοντο,
<hom. il. 2.609>	τῶν ἦρχ' ̓Αγκαίοιο πάϊς κρείων ̓Αγαπήνωρ
<hom. il. 2.610>	ἑξήκοντα νεῶν: πολέες δ' ἐν νηὶ̈ ἑκάστῃ
<hom. il. 2.611>	̓Αρκάδες ἄνδρες ἔβαινον ἐπιστάμενοι πολεμίζειν.
<hom. il. 2.612>	αὐτὸς γάρ σφιν δῶκεν ἄναξ ἀνδρῶν ̓Αγαμέμνων
<hom. il. 2.613>	νῆας ἐϋσσέλμους περάαν ἐπὶ οἴνοπα πόντον
<hom. il. 2.614>	̓Ατρεί̈δης, ἐπεὶ οὔ σφι θαλάσσια ἔργα μεμήλει.

<hom. il. 2.615>	οἳ δ' ἄρα Βουπράσιόν τε καὶ ̓́Ηλιδα δῖαν ἔναιον
<hom. il. 2.616>	ὅσσον ἐφ' ̔Υρμίνη καὶ Μύρσινος ἐσχατόωσα
<hom. il. 2.617>	πέτρη τ' ̓Ωλενίη καὶ ̓Αλήσιον ἐντὸς ἐέργει,
<hom. il. 2.618>	τῶν αὖ τέσσαρες ἀρχοὶ ἔσαν, δέκα δ' ἀνδρὶ ἑκάστῳ
<hom. il. 2.619>	νῆες ἕποντο θοαί, πολέες δ' ἔμβαινον ̓Επειοί.
<hom. il. 2.620>	τῶν μὲν ἄρ' ̓Αμφίμαχος καὶ Θάλπιος ἡγησάσθην
<hom. il. 2.621>	υἷες ὃ μὲν Κτεάτου, ὃ δ' ἄρ' Εὐρύτου, ̓Ακτορίωνε:
<hom. il. 2.622>	τῶν δ' ̓Αμαρυγκεί̈δης ἦρχε κρατερὸς Διώρης:
<hom. il. 2.623>	τῶν δὲ τετάρτων ἦρχε Πολύξεινος θεοειδὴς
<hom. il. 2.624>	υἱὸς ̓Αγασθένεος Αὐγηϊάδαο ἄνακτος.

<hom. il. 2.625>	οἳ δ' ἐκ Δουλιχίοιο ̓Εχινάων θ' ἱεράων
<hom. il. 2.626>	νήσων, αἳ ναίουσι πέρην ἁλὸς ̓́Ηλιδος ἄντα,
<hom. il. 2.627>	τῶν αὖθ' ἡγεμόνευε Μέγης ἀτάλαντος ̓́Αρηϊ
<hom. il. 2.628>	Φυλεί̈δης, ὃν τίκτε Διὶ̈ φίλος ἱππότα Φυλεύς,
<hom. il. 2.629>	ὅς ποτε Δουλίχιον δ' ἀπενάσσατο πατρὶ χολωθείς:
<hom. il. 2.630>	τῷ δ' ἅμα τεσσαράκοντα μέλαιναι νῆες ἕποντο.

<hom. il. 2.631>	αὐτὰρ ̓Οδυσσεὺς ἦγε Κεφαλλῆνας μεγαθύμους,
<hom. il. 2.632>	οἵ ῥ' ̓Ιθάκην εἶχον καὶ Νήριτον εἰνοσίφυλλον
<hom. il. 2.633>	καὶ Κροκύλει' ἐνέμοντο καὶ Αἰγίλιπα τρηχεῖαν,
<hom. il. 2.634>	οἵ τε Ζάκυνθον ἔχον ἠδ' οἳ Σάμον ἀμφενέμοντο,
<hom. il. 2.635>	οἵ τ' ἤπειρον ἔχον ἠδ' ἀντιπέραι' ἐνέμοντο:
<hom. il. 2.636>	τῶν μὲν ̓Οδυσσεὺς ἦρχε Διὶ μῆτιν ἀτάλαντος:
<hom. il. 2.637>	τῷ δ' ἅμα νῆες ἕποντο δυώδεκα μιλτοπάρῃοι.

<hom. il. 2.638>	Αἰτωλῶν δ' ἡγεῖτο Θόας ̓Ανδραίμονος υἱός,
<hom. il. 2.639>	οἳ Πλευρῶν' ἐνέμοντο καὶ ̓́Ωλενον ἠδὲ Πυλήνην
<hom. il. 2.640>	Χαλκίδα τ' ἀγχίαλον Καλυδῶνά τε πετρήεσσαν:
<hom. il. 2.641>	οὐ γὰρ ἔτ' Οἰνῆος μεγαλήτορος υἱέες ἦσαν,
<hom. il. 2.642>	οὐδ' ἄρ' ἔτ' αὐτὸς ἔην, θάνε δὲ ξανθὸς Μελέαγρος:
<hom. il. 2.643>	τῷ δ' ἐπὶ πάντ' ἐτέταλτο ἀνασσέμεν Αἰτωλοῖσι:
<hom. il. 2.644>	τῷ δ' ἅμα τεσσαράκοντα μέλαιναι νῆες ἕποντο.

<hom. il. 2.645>	Κρητῶν δ' ̓Ιδομενεὺς δουρὶ κλυτὸς ἡγεμόνευεν,
<hom. il. 2.646>	οἳ Κνωσόν τ' εἶχον Γόρτυνά τε τειχιόεσσαν,
<hom. il. 2.647>	Λύκτον Μίλητόν τε καὶ ἀργινόεντα Λύκαστον
<hom. il. 2.648>	Φαιστόν τε ̔Ρύτιόν τε, πόλεις εὖ ναιετοώσας,
<hom. il. 2.649>	ἄλλοι θ' οἳ Κρήτην ἑκατόμπολιν ἀμφενέμοντο.
<hom. il. 2.650>	τῶν μὲν ἄρ' ̓Ιδομενεὺς δουρὶ κλυτὸς ἡγεμόνευε
<hom. il. 2.651>	Μηριόνης τ' ἀτάλαντος ̓Ενυαλίῳ ἀνδρειφόντῃ:
<hom. il. 2.652>	τοῖσι δ' ἅμ' ὀγδώκοντα μέλαιναι νῆες ἕποντο.

<hom. il. 2.653>	Τληπόλεμος δ' ̔Ηρακλεί̈δης ἠύ̈ς τε μέγας τε
<hom. il. 2.654>	ἐκ ̔Ρόδου ἐννέα νῆας ἄγεν ̔Ροδίων ἀγερώχων,
<hom. il. 2.655>	οἳ ̔Ρόδον ἀμφενέμοντο διὰ τρίχα κοσμηθέντες
<hom. il. 2.656>	Λίνδον ̓Ιηλυσόν τε καὶ ἀργινόεντα Κάμειρον.
<hom. il. 2.657>	τῶν μὲν Τληπόλεμος δουρὶ κλυτὸς ἡγεμόνευεν,
<hom. il. 2.658>	ὃν τέκεν ̓Αστυόχεια βίῃ ̔Ηρακληείῃ,
<hom. il. 2.659>	τὴν ἄγετ' ἐξ ̓Εφύρης ποταμοῦ ἄπο Σελλήεντος
<hom. il. 2.660>	πέρσας ἄστεα πολλὰ διοτρεφέων αἰζηῶν.
<hom. il. 2.661>	Τληπόλεμος δ' ἐπεὶ οὖν τράφ' ἐνὶ μεγάρῳ εὐπήκτῳ,
<hom. il. 2.662>	αὐτίκα πατρὸς ἑοῖο φίλον μήτρωα κατέκτα
<hom. il. 2.663>	ἤδη γηράσκοντα Λικύμνιον ὄζον ̓́Αρηος:
<hom. il. 2.664>	αἶψα δὲ νῆας ἔπηξε, πολὺν δ' ὅ γε λαὸν ἀγείρας
<hom. il. 2.665>	βῆ φεύγων ἐπὶ πόντον: ἀπείλησαν γάρ οἱ ἄλλοι
<hom. il. 2.666>	υἱέες υἱωνοί τε βίης ̔Ηρακληείης.
<hom. il. 2.667>	αὐτὰρ ὅ γ' ἐς ̔Ρόδον ἷξεν ἀλώμενος ἄλγεα πάσχων:
<hom. il. 2.668>	τριχθὰ δὲ ᾤκηθεν καταφυλαδόν, ἠδὲ φίληθεν
<hom. il. 2.669>	ἐκ Διός, ὅς τε θεοῖσι καὶ ἀνθρώποισιν ἀνάσσει,
<hom. il. 2.670>	καί σφιν θεσπέσιον πλοῦτον κατέχευε Κρονίων.

<hom. il. 2.671>	Νιρεὺς αὖ Σύμηθεν ἄγε τρεῖς νῆας ἐί̈σας
<hom. il. 2.672>	Νιρεὺς ̓Αγλαί̈ης υἱὸς Χαρόποιό τ' ἄνακτος
<hom. il. 2.673>	Νιρεύς, ὃς κάλλιστος ἀνὴρ ὑπὸ ̓́Ιλιον ἦλθε
<hom. il. 2.674>	τῶν ἄλλων Δαναῶν μετ' ἀμύμονα Πηλεί̈ωνα:
<hom. il. 2.675>	ἀλλ' ἀλαπαδνὸς ἔην, παῦρος δέ οἱ εἵπετο λαός.

<hom. il. 2.676>	οἳ δ' ἄρα Νίσυρόν τ' εἶχον Κράπαθόν τε Κάσον τε
<hom. il. 2.677>	καὶ Κῶν Εὐρυπύλοιο πόλιν νήσους τε Καλύδνας,
<hom. il. 2.678>	τῶν αὖ Φείδιππός τε καὶ ̓́Αντιφος ἡγησάσθην
<hom. il. 2.679>	Θεσσαλοῦ υἷε δύω ̔Ηρακλεί̈δαο ἄνακτος:
<hom. il. 2.680>	τοῖς δὲ τριήκοντα γλαφυραὶ νέες ἐστιχόωντο.

<hom. il. 2.681>	νῦν αὖ τοὺς ὅσσοι τὸ Πελασγικὸν ̓́Αργος ἔναιον,
<hom. il. 2.682>	οἵ τ' ̓́Αλον οἵ τ' ̓Αλόπην οἵ τε Τρηχῖνα νέμοντο,
<hom. il. 2.683>	οἵ τ' εἶχον Φθίην ἠδ' ̔Ελλάδα καλλιγύναικα,
<hom. il. 2.684>	Μυρμιδόνες δὲ καλεῦντο καὶ ̔́Ελληνες καὶ ̓Αχαιοί,
<hom. il. 2.685>	τῶν αὖ πεντήκοντα νεῶν ἦν ἀρχὸς ̓Αχιλλεύς.
<hom. il. 2.686>	ἀλλ' οἵ γ' οὐ πολέμοιο δυσηχέος ἐμνώοντο:
<hom. il. 2.687>	οὐ γὰρ ἔην ὅς τίς σφιν ἐπὶ στίχας ἡγήσαιτο:
<hom. il. 2.688>	κεῖτο γὰρ ἐν νήεσσι ποδάρκης δῖος ̓Αχιλλεὺς
<hom. il. 2.689>	κούρης χωόμενος Βρισηί̈δος ἠϋκόμοιο,
<hom. il. 2.690>	τὴν ἐκ Λυρνησσοῦ ἐξείλετο πολλὰ μογήσας
<hom. il. 2.691>	Λυρνησσὸν διαπορθήσας καὶ τείχεα Θήβης,
<hom. il. 2.692>	κὰδ δὲ Μύνητ' ἔβαλεν καὶ ̓Επίστροφον ἐγχεσιμώρους,
<hom. il. 2.693>	υἱέας Εὐηνοῖο Σεληπιάδαο ἄνακτος:
<hom. il. 2.694>	τῆς ὅ γε κεῖτ' ἀχέων, τάχα δ' ἀνστήσεσθαι ἔμελλεν.

<hom. il. 2.695>	οἳ δ' εἶχον Φυλάκην καὶ Πύρασον ἀνθεμόεντα
<hom. il. 2.696>	Δήμητρος τέμενος, ̓́Ιτωνά τε μητέρα μήλων,
<hom. il. 2.697>	ἀγχίαλόν τ' ̓Αντρῶνα ἰδὲ Πτελεὸν λεχεποίην,
<hom. il. 2.698>	τῶν αὖ Πρωτεσίλαος ἀρήϊος ἡγεμόνευε
<hom. il. 2.699>	ζωὸς ἐών: τότε δ' ἤδη ἔχεν κάτα γαῖα μέλαινα.
<hom. il. 2.700>	τοῦ δὲ καὶ ἀμφιδρυφὴς ἄλοχος Φυλάκῃ ἐλέλειπτο
<hom. il. 2.701>	καὶ δόμος ἡμιτελής: τὸν δ' ἔκτανε Δάρδανος ἀνὴρ
<hom. il. 2.702>	νηὸς ἀποθρῴσκοντα πολὺ πρώτιστον ̓Αχαιῶν.
<hom. il. 2.703>	οὐδὲ μὲν οὐδ' οἳ ἄναρχοι ἔσαν, πόθεόν γε μὲν ἀρχόν:
<hom. il. 2.704>	ἀλλά σφεας κόσμησε Ποδάρκης ὄζος ̓́Αρηος
<hom. il. 2.705>	̓Ιφίκλου υἱὸς πολυμήλου Φυλακίδαο
<hom. il. 2.706>	αὐτοκασίγνητος μεγαθύμου Πρωτεσιλάου
<hom. il. 2.707>	ὁπλότερος γενεῇ: ὁ δ' ἅμα πρότερος καὶ ἀρείων
<hom. il. 2.708>	ἥρως Πρωτεσίλαος ἀρήϊος: οὐδέ τι λαοὶ
<hom. il. 2.709>	δεύονθ' ἡγεμόνος, πόθεόν γε μὲν ἐσθλὸν ἐόντα:
<hom. il. 2.710>	τῷ δ' ἅμα τεσσαράκοντα μέλαιναι νῆες ἕποντο.

<hom. il. 2.711>	οἳ δὲ Φερὰς ἐνέμοντο παραὶ Βοιβηί̈δα λίμνην
<hom. il. 2.712>	Βοίβην καὶ Γλαφύρας καὶ ἐϋκτιμένην ̓Ιαωλκόν,
<hom. il. 2.713>	τῶν ἦρχ' ̓Αδμήτοιο φίλος πάϊς ἕνδεκα νηῶν
<hom. il. 2.714>	Εὔμηλος, τὸν ὑπ' ̓Αδμήτῳ τέκε δῖα γυναικῶν
<hom. il. 2.715>	̓́Αλκηστις Πελίαο θυγατρῶν εἶδος ἀρίστη.

<hom. il. 2.716>	οἳ δ' ἄρα Μηθώνην καὶ Θαυμακίην ἐνέμοντο
<hom. il. 2.717>	καὶ Μελίβοιαν ἔχον καὶ ̓Ολιζῶνα τρηχεῖαν,
<hom. il. 2.718>	τῶν δὲ Φιλοκτήτης ἦρχεν τόξων ἐὺ̈ εἰδὼς
<hom. il. 2.719>	ἑπτὰ νεῶν: ἐρέται δ' ἐν ἑκάστῃ πεντήκοντα
<hom. il. 2.720>	ἐμβέβασαν τόξων εὖ εἰδότες ἶφι μάχεσθαι.
<hom. il. 2.721>	ἀλλ' ὃ μὲν ἐν νήσῳ κεῖτο κρατέρ' ἄλγεα πάσχων
<hom. il. 2.722>	Λήμνῳ ἐν ἠγαθέῃ, ὅθι μιν λίπον υἷες ̓Αχαιῶν
<hom. il. 2.723>	ἕλκεϊ μοχθίζοντα κακῷ ὀλοόφρονος ὕδρου:
<hom. il. 2.724>	ἔνθ' ὅ γε κεῖτ' ἀχέων: τάχα δὲ μνήσεσθαι ἔμελλον
<hom. il. 2.725>	̓Αργεῖοι παρὰ νηυσὶ Φιλοκτήταο ἄνακτος.
<hom. il. 2.726>	οὐδὲ μὲν οὐδ' οἳ ἄναρχοι ἔσαν, πόθεόν γε μὲν ἀρχόν:
<hom. il. 2.727>	ἀλλὰ Μέδων κόσμησεν ̓Οϊλῆος νόθος υἱός,
<hom. il. 2.728>	τόν ῥ' ἔτεκεν ̔Ρήνη ὑπ' ̓Οϊλῆϊ πτολιπόρθῳ.

<hom. il. 2.729>	οἳ δ' εἶχον Τρίκκην καὶ ̓Ιθώμην κλωμακόεσσαν,
<hom. il. 2.730>	οἵ τ' ἔχον Οἰχαλίην πόλιν Εὐρύτου Οἰχαλιῆος,
<hom. il. 2.731>	τῶν αὖθ' ἡγείσθην ̓Ασκληπιοῦ δύο παῖδε
<hom. il. 2.732>	ἰητῆρ' ἀγαθὼ Ποδαλείριος ἠδὲ Μαχάων:
<hom. il. 2.733>	τοῖς δὲ τριήκοντα γλαφυραὶ νέες ἐστιχόωντο.

<hom. il. 2.734>	οἳ δ' ἔχον ̓Ορμένιον, οἵ τε κρήνην ̔Υπέρειαν,
<hom. il. 2.735>	οἵ τ' ἔχον ̓Αστέριον Τιτάνοιό τε λευκὰ κάρηνα,
<hom. il. 2.736>	τῶν ἦρχ' Εὐρύπυλος Εὐαίμονος ἀγλαὸς υἱός:
<hom. il. 2.737>	τῷ δ' ἅμα τεσσαράκοντα μέλαιναι νῆες ἕποντο.

<hom. il. 2.738>	οἳ δ' ̓́Αργισσαν ἔχον καὶ Γυρτώνην ἐνέμοντο,
<hom. il. 2.739>	̓́Ορθην ̓Ηλώνην τε πόλιν τ' ̓Ολοοσσόνα λευκήν,
<hom. il. 2.740>	τῶν αὖθ' ἡγεμόνευε μενεπτόλεμος Πολυποίτης
<hom. il. 2.741>	υἱὸς Πειριθόοιο τὸν ἀθάνατος τέκετο Ζεύς:
<hom. il. 2.742>	τόν ῥ' ὑπὸ Πειριθόῳ τέκετο κλυτὸς ̔Ιπποδάμεια
<hom. il. 2.743>	ἤματι τῷ ὅτε Φῆρας ἐτίσατο λαχνήεντας,
<hom. il. 2.744>	τοὺς δ' ἐκ Πηλίου ὦσε καὶ Αἰθίκεσσι πέλασσεν:
<hom. il. 2.745>	οὐκ οἶος, ἅμα τῷ γε Λεοντεὺς ὄζος ̓́Αρηος
<hom. il. 2.746>	υἱὸς ὑπερθύμοιο Κορώνου Καινεί̈δαο:
<hom. il. 2.747>	τοῖς δ' ἅμα τεσσαράκοντα μέλαιναι νῆες ἕποντο.

<hom. il. 2.748>	Γουνεὺς δ' ἐκ Κύφου ἦγε δύω καὶ εἴκοσι νῆας:
<hom. il. 2.749>	τῷ δ' ̓Ενιῆνες ἕποντο μενεπτόλεμοί τε Περαιβοὶ
<hom. il. 2.750>	οἳ περὶ Δωδώνην δυσχείμερον οἰκί' ἔθεντο,
<hom. il. 2.751>	οἵ τ' ἀμφ' ἱμερτὸν Τιταρησσὸν ἔργα νέμοντο
<hom. il. 2.752>	ὅς ῥ' ἐς Πηνειὸν προί̈ει καλλίρροον ὕδωρ,
<hom. il. 2.753>	οὐδ' ὅ γε Πηνειῷ συμμίσγεται ἀργυροδίνῃ,
<hom. il. 2.754>	ἀλλά τέ μιν καθύπερθεν ἐπιρρέει ἠύ̈τ' ἔλαιον:
<hom. il. 2.755>	ὅρκου γὰρ δεινοῦ Στυγὸς ὕδατός ἐστιν ἀπορρώξ.

<hom. il. 2.756>	Μαγνήτων δ' ἦρχε Πρόθοος Τενθρηδόνος υἱός,
<hom. il. 2.757>	οἳ περὶ Πηνειὸν καὶ Πήλιον εἰνοσίφυλλον
<hom. il. 2.758>	ναίεσκον: τῶν μὲν Πρόθοος θοὸς ἡγεμόνευε,
<hom. il. 2.759>	τῷ δ' ἅμα τεσσαράκοντα μέλαιναι νῆες ἕποντο.

<hom. il. 2.760>	οὗτοι ἄρ' ἡγεμόνες Δαναῶν καὶ κοίρανοι ἦσαν:
<hom. il. 2.761>	τίς τὰρ τῶν ὄχ' ἄριστος ἔην σύ μοι ἔννεπε Μοῦσα
<hom. il. 2.762>	αὐτῶν ἠδ' ἵππων, οἳ ἅμ' ̓Ατρεί̈δῃσιν ἕποντο.

<hom. il. 2.763>	ἵπποι μὲν μέγ' ἄρισται ἔσαν Φηρητιάδαο,
<hom. il. 2.764>	τὰς Εὔμηλος ἔλαυνε ποδώκεας ὄρνιθας ὣς
<hom. il. 2.765>	ὄτριχας οἰέτεας σταφύλῇ ἐπὶ νῶτον ἐί̈σας:
<hom. il. 2.766>	τὰς ἐν Πηρείῃ θρέψ' ἀργυρότοξος ̓Απόλλων
<hom. il. 2.767>	ἄμφω θηλείας, φόβον ̓́Αρηος φορεούσας.
<hom. il. 2.768>	ἀνδρῶν αὖ μέγ' ἄριστος ἔην Τελαμώνιος Αἴας
<hom. il. 2.769>	ὄφρ' ̓Αχιλεὺς μήνιεν: ὃ γὰρ πολὺ φέρτατος ἦεν,
<hom. il. 2.770>	ἵπποι θ' οἳ φορέεσκον ἀμύμονα Πηλεί̈ωνα.
<hom. il. 2.771>	ἀλλ' ὃ μὲν ἐν νήεσσι κορωνίσι ποντοπόροισι
<hom. il. 2.772>	κεῖτ' ἀπομηνίσας ̓Αγαμέμνονι ποιμένι λαῶν
<hom. il. 2.773>	̓Ατρεί̈δῃ: λαοὶ δὲ παρὰ ῥηγμῖνι θαλάσσης
<hom. il. 2.774>	δίσκοισιν τέρποντο καὶ αἰγανέῃσιν ἱέντες
<hom. il. 2.775>	τόξοισίν θ': ἵπποι δὲ παρ' ἅρμασιν οἷσιν ἕκαστος
<hom. il. 2.776>	λωτὸν ἐρεπτόμενοι ἐλεόθρεπτόν τε σέλινον
<hom. il. 2.777>	ἕστασαν: ἅρματα δ' εὖ πεπυκασμένα κεῖτο ἀνάκτων
<hom. il. 2.778>	ἐν κλισίῃς: οἳ δ' ἀρχὸν ἀρηί̈φιλον ποθέοντες
<hom. il. 2.779>	φοίτων ἔνθα καὶ ἔνθα κατὰ στρατὸν οὐδὲ μάχοντο.

<hom. il. 2.780>	οἳ δ' ἄρ' ἴσαν ὡς εἴ τε πυρὶ χθὼν πᾶσα νέμοιτο:
<hom. il. 2.781>	γαῖα δ' ὑπεστενάχιζε Διὶ ὣς τερπικεραύνῳ
<hom. il. 2.782>	χωομένῳ ὅτε τ' ἀμφὶ Τυφωέϊ γαῖαν ἱμάσσῃ
<hom. il. 2.783>	εἰν ̓Αρίμοις, ὅθι φασὶ Τυφωέος ἔμμεναι εὐνάς:
<hom. il. 2.784>	ὣς ἄρα τῶν ὑπὸ ποσσὶ μέγα στεναχίζετο γαῖα
<hom. il. 2.785>	ἐρχομένων: μάλα δ' ὦκα διέπρησσον πεδίοιο.

<hom. il. 2.786>	Τρωσὶν δ' ἄγγελος ἦλθε ποδήνεμος ὠκέα ̓͂Ιρις
<hom. il. 2.787>	πὰρ Διὸς αἰγιόχοιο σὺν ἀγγελίῃ ἀλεγεινῇ:
<hom. il. 2.788>	οἳ δ' ἀγορὰς ἀγόρευον ἐπὶ Πριάμοιο θύρῃσι
<hom. il. 2.789>	πάντες ὁμηγερέες ἠμὲν νέοι ἠδὲ γέροντες:
<hom. il. 2.790>	ἀγχοῦ δ' ἱσταμένη προσέφη πόδας ὠκέα ̓͂Ιρις:
<hom. il. 2.791>	εἴσατο δὲ φθογγὴν υἷϊ Πριάμοιο Πολίτῃ,
<hom. il. 2.792>	ὃς Τρώων σκοπὸς ἷζε ποδωκείῃσι πεποιθὼς
<hom. il. 2.793>	τύμβῳ ἐπ' ἀκροτάτῳ Αἰσυήταο γέροντος,
<hom. il. 2.794>	δέγμενος ὁππότε ναῦφιν ἀφορμηθεῖεν ̓Αχαιοί:
<hom. il. 2.795>	τῷ μιν ἐεισαμένη προσέφη πόδας ὠκέα ̓͂Ιρις:
<hom. il. 2.796>	ὦ γέρον αἰεί τοι μῦθοι φίλοι ἄκριτοί εἰσιν,
<hom. il. 2.797>	ὥς ποτ' ἐπ' εἰρήνης: πόλεμος δ' ἀλίαστος ὄρωρεν.
<hom. il. 2.798>	ἤδη μὲν μάλα πολλὰ μάχας εἰσήλυθον ἀνδρῶν,
<hom. il. 2.799>	ἀλλ' οὔ πω τοιόνδε τοσόνδέ τε λαὸν ὄπωπα:
<hom. il. 2.800>	λίην γὰρ φύλλοισιν ἐοικότες ἢ ψαμάθοισιν
<hom. il. 2.801>	ἔρχονται πεδίοιο μαχησόμενοι προτὶ ἄστυ.
<hom. il. 2.802>	̔́Εκτορ σοὶ δὲ μάλιστ' ἐπιτέλλομαι, ὧδε δὲ ῥέξαι:
<hom. il. 2.803>	πολλοὶ γὰρ κατὰ ἄστυ μέγα Πριάμου ἐπίκουροι,
<hom. il. 2.804>	ἄλλη δ' ἄλλων γλῶσσα πολυσπερέων ἀνθρώπων:
<hom. il. 2.805>	τοῖσιν ἕκαστος ἀνὴρ σημαινέτω οἷσί περ ἄρχει,
<hom. il. 2.806>	τῶν δ' ἐξηγείσθω κοσμησάμενος πολιήτας.

<hom. il. 2.807>	ὣς ἔφαθ', ̔́Εκτωρ δ' οὔ τι θεᾶς ἔπος ἠγνοίησεν,
<hom. il. 2.808>	αἶψα δ' ἔλυς' ἀγορήν: ἐπὶ τεύχεα δ' ἐσσεύοντο:
<hom. il. 2.809>	πᾶσαι δ' ὠί̈γνυντο πύλαι, ἐκ δ' ἔσσυτο λαὸς
<hom. il. 2.810>	πεζοί θ' ἱππῆές τε: πολὺς δ' ὀρυμαγδὸς ὀρώρει.

<hom. il. 2.811>	ἔστι δέ τις προπάροιθε πόλιος αἰπεῖα κολώνη
<hom. il. 2.812>	ἐν πεδίῳ ἀπάνευθε περίδρομος ἔνθα καὶ ἔνθα,
<hom. il. 2.813>	τὴν ἤτοι ἄνδρες Βατίειαν κικλήσκουσιν,
<hom. il. 2.814>	ἀθάνατοι δέ τε σῆμα πολυσκάρθμοιο Μυρίνης:
<hom. il. 2.815>	ἔνθα τότε Τρῶές τε διέκριθεν ἠδ' ἐπίκουροι.

<hom. il. 2.816>	Τρωσὶ μὲν ἡγεμόνευε μέγας κορυθαίολος ̔́Εκτωρ
<hom. il. 2.817>	Πριαμίδης: ἅμα τῷ γε πολὺ πλεῖστοι καὶ ἄριστοι
<hom. il. 2.818>	λαοὶ θωρήσσοντο μεμαότες ἐγχείῃσι.

<hom. il. 2.819>	Δαρδανίων αὖτ' ἦρχεν ἐὺ̈ς πάϊς ̓Αγχίσαο
<hom. il. 2.820>	Αἰνείας, τὸν ὑπ' ̓Αγχίσῃ τέκε δῖ' ̓Αφροδίτη
<hom. il. 2.821>	̓́Ιδης ἐν κνημοῖσι θεὰ βροτῷ εὐνηθεῖσα,
<hom. il. 2.822>	οὐκ οἶος, ἅμα τῷ γε δύω ̓Αντήνορος υἷε
<hom. il. 2.823>	̓Αρχέλοχός τ' ̓Ακάμας τε μάχης εὖ εἰδότε πάσης.

<hom. il. 2.824>	οἳ δὲ Ζέλειαν ἔναιον ὑπαὶ πόδα νείατον ̓́Ιδης
<hom. il. 2.825>	ἀφνειοὶ πίνοντες ὕδωρ μέλαν Αἰσήποιο
<hom. il. 2.826>	Τρῶες, τῶν αὖτ' ἦρχε Λυκάονος ἀγλαὸς υἱὸς
<hom. il. 2.827>	Πάνδαρος, ᾧ καὶ τόξον ̓Απόλλων αὐτὸς ἔδωκεν.

<hom. il. 2.828>	οἳ δ' ̓Αδρήστειάν τ' εἶχον καὶ δῆμον ̓Απαισοῦ
<hom. il. 2.829>	καὶ Πιτύειαν ἔχον καὶ Τηρείης ὄρος αἰπύ,
<hom. il. 2.830>	τῶν ἦρχ' ̓́Αδρηστός τε καὶ ̓́Αμφιος λινοθώρηξ
<hom. il. 2.831>	υἷε δύω Μέροπος Περκωσίου, ὃς περὶ πάντων
<hom. il. 2.832>	ᾔδεε μαντοσύνας, οὐδὲ οὓς παῖδας ἔασκε
<hom. il. 2.833>	στείχειν ἐς πόλεμον φθισήνορα: τὼ δέ οἱ οὔ τι
<hom. il. 2.834>	πειθέσθην: κῆρες γὰρ ἄγον μέλανος θανάτοιο.

<hom. il. 2.835>	οἳ δ' ἄρα Περκώτην καὶ Πράκτιον ἀμφενέμοντο
<hom. il. 2.836>	καὶ Σηστὸν καὶ ̓́Αβυδον ἔχον καὶ δῖαν ̓Αρίσβην,
<hom. il. 2.837>	τῶν αὖθ' ̔Υρτακίδης ἦρχ' ̓́Ασιος ὄρχαμος ἀνδρῶν,
<hom. il. 2.838>	̓́Ασιος ̔Υρτακίδης ὃν ̓Αρίσβηθεν φέρον ἵπποι
<hom. il. 2.839>	αἴθωνες μεγάλοι ποταμοῦ ἄπο Σελλήεντος.

<hom. il. 2.840>	̔Ιππόθοος δ' ἄγε φῦλα Πελασγῶν ἐγχεσιμώρων
<hom. il. 2.841>	τῶν οἳ Λάρισαν ἐριβώλακα ναιετάασκον:
<hom. il. 2.842>	τῶν ἦρχ' ̔Ιππόθοός τε Πύλαιός τ' ὄζος ̓́Αρηος,
<hom. il. 2.843>	υἷε δύω Λήθοιο Πελασγοῦ Τευταμίδαο.

<hom. il. 2.844>	αὐτὰρ Θρήϊκας ἦγ' ̓Ακάμας καὶ Πείροος ἥρως
<hom. il. 2.845>	ὅσσους ̔Ελλήσποντος ἀγάρροος ἐντὸς ἐέργει.

<hom. il. 2.846>	Εὔφημος δ' ἀρχὸς Κικόνων ἦν αἰχμητάων
<hom. il. 2.847>	υἱὸς Τροιζήνοιο διοτρεφέος Κεάδαο.

<hom. il. 2.848>	αὐτὰρ Πυραίχμης ἄγε Παίονας ἀγκυλοτόξους
<hom. il. 2.849>	τηλόθεν ἐξ ̓Αμυδῶνος ἀπ' ̓Αξιοῦ εὐρὺ ῥέοντος,
<hom. il. 2.850>	̓Αξιοῦ οὗ κάλλιστον ὕδωρ ἐπικίδναται αἶαν.

<hom. il. 2.851>	Παφλαγόνων δ' ἡγεῖτο Πυλαιμένεος λάσιον κῆρ
<hom. il. 2.852>	ἐξ ̓Ενετῶν, ὅθεν ἡμιόνων γένος ἀγροτεράων,
<hom. il. 2.853>	οἵ ῥα Κύτωρον ἔχον καὶ Σήσαμον ἀμφενέμοντο
<hom. il. 2.854>	ἀμφί τε Παρθένιον ποταμὸν κλυτὰ δώματ' ἔναιον
<hom. il. 2.855>	Κρῶμνάν τ' Αἰγιαλόν τε καὶ ὑψηλοὺς ̓Ερυθίνους.

<hom. il. 2.856>	αὐτὰρ ̔Αλιζώνων ̓Οδίος καὶ ̓Επίστροφος ἦρχον
<hom. il. 2.857>	τηλόθεν ἐξ ̓Αλύβης, ὅθεν ἀργύρου ἐστὶ γενέθλη.

<hom. il. 2.858>	Μυσῶν δὲ Χρόμις ἦρχε καὶ ̓́Εννομος οἰωνιστής:
<hom. il. 2.859>	ἀλλ' οὐκ οἰωνοῖσιν ἐρύσατο κῆρα μέλαιναν,
<hom. il. 2.860>	ἀλλ' ἐδάμη ὑπὸ χερσὶ ποδώκεος Αἰακίδαο
<hom. il. 2.861>	ἐν ποταμῷ, ὅθι περ Τρῶας κεράϊζε καὶ ἄλλους.

<hom. il. 2.862>	Φόρκυς αὖ Φρύγας ἦγε καὶ ̓Ασκάνιος θεοειδὴς
<hom. il. 2.863>	τῆλ' ἐξ ̓Ασκανίης: μέμασαν δ' ὑσμῖνι μάχεσθαι.

<hom. il. 2.864>	Μῄοσιν αὖ Μέσθλης τε καὶ ̓́Αντιφος ἡγησάσθην
<hom. il. 2.865>	υἷε Ταλαιμένεος τὼ Γυγαίη τέκε λίμνη,
<hom. il. 2.866>	οἳ καὶ Μῄονας ἦγον ὑπὸ Τμώλῳ γεγαῶτας.

<hom. il. 2.867>	Νάστης αὖ Καρῶν ἡγήσατο βαρβαροφώνων,
<hom. il. 2.868>	οἳ Μίλητον ἔχον Φθιρῶν τ' ὄρος ἀκριτόφυλλον
<hom. il. 2.869>	Μαιάνδρου τε ῥοὰς Μυκάλης τ' αἰπεινὰ κάρηνα:
<hom. il. 2.870>	τῶν μὲν ἄρ' ̓Αμφίμαχος καὶ Νάστης ἡγησάσθην,
<hom. il. 2.871>	Νάστης ̓Αμφίμαχός τε Νομίονος ἀγλαὰ τέκνα,
<hom. il. 2.872>	ὃς καὶ χρυσὸν ἔχων πόλεμον δ' ἴεν ἠύ̈τε κούρη
<hom. il. 2.873>	νήπιος, οὐδέ τί οἱ τό γ' ἐπήρκεσε λυγρὸν ὄλεθρον,
<hom. il. 2.874>	ἀλλ' ἐδάμη ὑπὸ χερσὶ ποδώκεος Αἰακίδαο
<hom. il. 2.875>	ἐν ποταμῷ, χρυσὸν δ' ̓Αχιλεὺς ἐκόμισσε δαί̈φρων.

<hom. il. 2.876>	Σαρπηδὼν δ' ἦρχεν Λυκίων καὶ Γλαῦκος ἀμύμων
<hom. il. 2.877>	τηλόθεν ἐκ Λυκίης, Ξάνθου ἄπο δινήεντος.

<hom. il. 3.1>	αὐτὰρ ἐπεὶ κόσμηθεν ἅμ' ἡγεμόνεσσιν ἕκαστοι,
<hom. il. 3.2>	Τρῶες μὲν κλαγγῇ τ' ἐνοπῇ τ' ἴσαν ὄρνιθες ὣς
<hom. il. 3.3>	ἠύ̈τε περ κλαγγὴ γεράνων πέλει οὐρανόθι πρό:
<hom. il. 3.4>	αἵ τ' ἐπεὶ οὖν χειμῶνα φύγον καὶ ἀθέσφατον ὄμβρον
<hom. il. 3.5>	κλαγγῇ ταί γε πέτονται ἐπ' ὠκεανοῖο ῥοάων
<hom. il. 3.6>	ἀνδράσι Πυγμαίοισι φόνον καὶ κῆρα φέρουσαι:
<hom. il. 3.7>	ἠέριαι δ' ἄρα ταί γε κακὴν ἔριδα προφέρονται.
<hom. il. 3.8>	οἳ δ' ἄρ' ἴσαν σιγῇ μένεα πνείοντες ̓Αχαιοὶ
<hom. il. 3.9>	ἐν θυμῷ μεμαῶτες ἀλεξέμεν ἀλλήλοισιν.

<hom. il. 3.10>	εὖτ' ὄρεος κορυφῇσι Νότος κατέχευεν ὀμίχλην
<hom. il. 3.11>	ποιμέσιν οὔ τι φίλην, κλέπτῃ δέ τε νυκτὸς ἀμείνω,
<hom. il. 3.12>	τόσσόν τίς τ' ἐπιλεύσσει ὅσον τ' ἐπὶ λᾶαν ἵησιν:
<hom. il. 3.13>	ὣς ἄρα τῶν ὑπὸ ποσσὶ κονίσαλος ὄρνυτ' ἀελλὴς
<hom. il. 3.14>	ἐρχομένων: μάλα δ' ὦκα διέπρησσον πεδίοιο.

<hom. il. 3.15>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<hom. il. 3.16>	Τρωσὶν μὲν προμάχιζεν ̓Αλέξανδρος θεοειδὴς
<hom. il. 3.17>	παρδαλέην ὤμοισιν ἔχων καὶ καμπύλα τόξα
<hom. il. 3.18>	καὶ ξίφος: αὐτὰρ δοῦρε δύω κεκορυθμένα χαλκῷ
<hom. il. 3.19>	πάλλων ̓Αργείων προκαλίζετο πάντας ἀρίστους
<hom. il. 3.20>	ἀντίβιον μαχέσασθαι ἐν αἰνῇ δηϊοτῆτι.

<hom. il. 3.21>	τὸν δ' ὡς οὖν ἐνόησεν ἀρηί̈φιλος Μενέλαος
<hom. il. 3.22>	ἐρχόμενον προπάροιθεν ὁμίλου μακρὰ βιβάντα,
<hom. il. 3.23>	ὥς τε λέων ἐχάρη μεγάλῳ ἐπὶ σώματι κύρσας
<hom. il. 3.24>	εὑρὼν ἢ ἔλαφον κεραὸν ἢ ἄγριον αἶγα
<hom. il. 3.25>	πεινάων: μάλα γάρ τε κατεσθίει, εἴ περ ἂν αὐτὸν
<hom. il. 3.26>	σεύωνται ταχέες τε κύνες θαλεροί τ' αἰζηοί:
<hom. il. 3.27>	ὣς ἐχάρη Μενέλαος ̓Αλέξανδρον θεοειδέα
<hom. il. 3.28>	ὀφθαλμοῖσιν ἰδών: φάτο γὰρ τίσεσθαι ἀλείτην:
<hom. il. 3.29>	αὐτίκα δ' ἐξ ὀχέων σὺν τεύχεσιν ἆλτο χαμᾶζε.

<hom. il. 3.30>	τὸν δ' ὡς οὖν ἐνόησεν ̓Αλέξανδρος θεοειδὴς
<hom. il. 3.31>	ἐν προμάχοισι φανέντα, κατεπλήγη φίλον ἦτορ,
<hom. il. 3.32>	ἂψ δ' ἑτάρων εἰς ἔθνος ἐχάζετο κῆρ' ἀλεείνων.
<hom. il. 3.33>	ὡς δ' ὅτε τίς τε δράκοντα ἰδὼν παλίνορσος ἀπέστη
<hom. il. 3.34>	οὔρεος ἐν βήσσῃς, ὑπό τε τρόμος ἔλλαβε γυῖα,
<hom. il. 3.35>	ἂψ δ' ἀνεχώρησεν, ὦχρός τέ μιν εἷλε παρειάς,
<hom. il. 3.36>	ὣς αὖτις καθ' ὅμιλον ἔδυ Τρώων ἀγερώχων
<hom. il. 3.37>	δείσας ̓Ατρέος υἱὸν ̓Αλέξανδρος θεοειδής.

<hom. il. 3.38>	τὸν δ' ̔́Εκτωρ νείκεσσεν ἰδὼν αἰσχροῖς ἐπέεσσιν:
<hom. il. 3.39>	Δύσπαρι εἶδος ἄριστε γυναιμανὲς ἠπεροπευτὰ
<hom. il. 3.40>	αἴθ' ὄφελες ἄγονός τ' ἔμεναι ἄγαμός τ' ἀπολέσθαι:
<hom. il. 3.41>	καί κε τὸ βουλοίμην, καί κεν πολὺ κέρδιον ἦεν
<hom. il. 3.42>	ἢ οὕτω λώβην τ' ἔμεναι καὶ ὑπόψιον ἄλλων.
<hom. il. 3.43>	ἦ που καγχαλόωσι κάρη κομόωντες ̓Αχαιοὶ
<hom. il. 3.44>	φάντες ἀριστῆα πρόμον ἔμμεναι, οὕνεκα καλὸν
<hom. il. 3.45>	εἶδος ἔπ', ἀλλ' οὐκ ἔστι βίη φρεσὶν οὐδέ τις ἀλκή.
<hom. il. 3.46>	ἦ τοιόσδε ἐὼν ἐν ποντοπόροισι νέεσσι
<hom. il. 3.47>	πόντον ἐπιπλώσας, ἑτάρους ἐρίηρας ἀγείρας,
<hom. il. 3.48>	μιχθεὶς ἀλλοδαποῖσι γυναῖκ' εὐειδέ' ἀνῆγες
<hom. il. 3.49>	ἐξ ἀπίης γαίης νυὸν ἀνδρῶν αἰχμητάων
<hom. il. 3.50>	πατρί τε σῷ μέγα πῆμα πόληί̈ τε παντί τε δήμῳ,
<hom. il. 3.51>	δυσμενέσιν μὲν χάρμα, κατηφείην δὲ σοὶ αὐτῷ;
<hom. il. 3.52>	οὐκ ἂν δὴ μείνειας ἀρηί̈φιλον Μενέλαον;
<hom. il. 3.53>	γνοίης χ' οἵου φωτὸς ἔχεις θαλερὴν παράκοιτιν:
<hom. il. 3.54>	οὐκ ἄν τοι χραίσμῃ κίθαρις τά τε δῶρ' ̓Αφροδίτης
<hom. il. 3.55>	ἥ τε κόμη τό τε εἶδος ὅτ' ἐν κονίῃσι μιγείης.
<hom. il. 3.56>	ἀλλὰ μάλα Τρῶες δειδήμονες: ἦ τέ κεν ἤδη
<hom. il. 3.57>	λάϊνον ἕσσο χιτῶνα κακῶν ἕνεχ' ὅσσα ἔοργας.

<hom. il. 3.58>	τὸν δ' αὖτε προσέειπεν ̓Αλέξανδρος θεοειδής:
<hom. il. 3.59>	̔́Εκτορ ἐπεί με κατ' αἶσαν ἐνείκεσας οὐδ' ὑπὲρ αἶσαν:
<hom. il. 3.60>	αἰεί τοι κραδίη πέλεκυς ὥς ἐστιν ἀτειρὴς
<hom. il. 3.61>	ὅς τ' εἶσιν διὰ δουρὸς ὑπ' ἀνέρος ὅς ῥά τε τέχνῃ
<hom. il. 3.62>	νήϊον ἐκτάμνῃσιν, ὀφέλλει δ' ἀνδρὸς ἐρωήν:
<hom. il. 3.63>	ὣς σοὶ ἐνὶ στήθεσσιν ἀτάρβητος νόος ἐστί:
<hom. il. 3.64>	μή μοι δῶρ' ἐρατὰ πρόφερε χρυσέης ̓Αφροδίτης:
<hom. il. 3.65>	οὔ τοι ἀπόβλητ' ἐστὶ θεῶν ἐρικυδέα δῶρα
<hom. il. 3.66>	ὅσσά κεν αὐτοὶ δῶσιν, ἑκὼν δ' οὐκ ἄν τις ἕλοιτο:
<hom. il. 3.67>	νῦν αὖτ' εἴ μ' ἐθέλεις πολεμίζειν ἠδὲ μάχεσθαι,
<hom. il. 3.68>	ἄλλους μὲν κάθισον Τρῶας καὶ πάντας ̓Αχαιούς,
<hom. il. 3.69>	αὐτὰρ ἔμ' ἐν μέσσῳ καὶ ἀρηί̈φιλον Μενέλαον
<hom. il. 3.70>	συμβάλετ' ἀμφ' ̔Ελένῃ καὶ κτήμασι πᾶσι μάχεσθαι:
<hom. il. 3.71>	ὁππότερος δέ κε νικήσῃ κρείσσων τε γένηται,
<hom. il. 3.72>	κτήμαθ' ἑλὼν εὖ πάντα γυναῖκά τε οἴκαδ' ἀγέσθω:
<hom. il. 3.73>	οἳ δ' ἄλλοι φιλότητα καὶ ὅρκια πιστὰ ταμόντες
<hom. il. 3.74>	ναίοιτε Τροίην ἐριβώλακα, τοὶ δὲ νεέσθων
<hom. il. 3.75>	̓́Αργος ἐς ἱππόβοτον καὶ ̓Αχαιί̈δα καλλιγύναικα.

<hom. il. 3.76>	ὣς ἔφαθ', ̔́Εκτωρ δ' αὖτ' ἐχάρη μέγα μῦθον ἀκούσας,
<hom. il. 3.77>	καί ῥ' ἐς μέσσον ἰὼν Τρώων ἀνέεργε φάλαγγας
<hom. il. 3.78>	μέσσου δουρὸς ἑλών: τοὶ δ' ἱδρύνθησαν ἅπαντες.
<hom. il. 3.79>	τῷ δ' ἐπετοξάζοντο κάρη κομόωντες ̓Αχαιοὶ
<hom. il. 3.80>	ἰοῖσίν τε τιτυσκόμενοι λάεσσί τ' ἔβαλλον:
<hom. il. 3.81>	αὐτὰρ ὃ μακρὸν ἄϋσεν ἄναξ ἀνδρῶν ̓Αγαμέμνων:
<hom. il. 3.82>	ἴσχεσθ' ̓Αργεῖοι, μὴ βάλλετε κοῦροι ̓Αχαιῶν:
<hom. il. 3.83>	στεῦται γάρ τι ἔπος ἐρέειν κορυθαίολος ̔́Εκτωρ.

<hom. il. 3.84>	ὣς ἔφαθ', οἳ δ' ἔσχοντο μάχης ἄνεῴ τ' ἐγένοντο
<hom. il. 3.85>	ἐσσυμένως: ̔́Εκτωρ δὲ μετ' ἀμφοτέροισιν ἔειπε:
<hom. il. 3.86>	κέκλυτέ μευ Τρῶες καὶ ἐϋκνήμιδες ̓Αχαιοὶ
<hom. il. 3.87>	μῦθον ̓Αλεξάνδροιο, τοῦ εἵνεκα νεῖκος ὄρωρεν.
<hom. il. 3.88>	ἄλλους μὲν κέλεται Τρῶας καὶ πάντας ̓Αχαιοὺς
<hom. il. 3.89>	τεύχεα κάλ' ἀποθέσθαι ἐπὶ χθονὶ πουλυβοτείρῃ,
<hom. il. 3.90>	αὐτὸν δ' ἐν μέσσῳ καὶ ἀρηί̈φιλον Μενέλαον
<hom. il. 3.91>	οἴους ἀμφ' ̔Ελένῃ καὶ κτήμασι πᾶσι μάχεσθαι.
<hom. il. 3.92>	ὁππότερος δέ κε νικήσῃ κρείσσων τε γένηται
<hom. il. 3.93>	κτήμαθ' ἑλὼν εὖ πάντα γυναῖκά τε οἴκαδ' ἀγέσθω:
<hom. il. 3.94>	οἳ δ' ἄλλοι φιλότητα καὶ ὅρκια πιστὰ τάμωμεν.

<hom. il. 3.95>	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ:
<hom. il. 3.96>	τοῖσι δὲ καὶ μετέειπε βοὴν ἀγαθὸς Μενέλαος:
<hom. il. 3.97>	κέκλυτε νῦν καὶ ἐμεῖο: μάλιστα γὰρ ἄλγος ἱκάνει
<hom. il. 3.98>	θυμὸν ἐμόν, φρονέω δὲ διακρινθήμεναι ἤδη
<hom. il. 3.99>	̓Αργείους καὶ Τρῶας, ἐπεὶ κακὰ πολλὰ πέπασθε
<hom. il. 3.100>	εἵνεκ' ἐμῆς ἔριδος καὶ ̓Αλεξάνδρου ἕνεκ' ἀρχῆς:
<hom. il. 3.101>	ἡμέων δ' ὁπποτέρῳ θάνατος καὶ μοῖρα τέτυκται
<hom. il. 3.102>	τεθναίη: ἄλλοι δὲ διακρινθεῖτε τάχιστα.
<hom. il. 3.103>	οἴσετε ἄρν', ἕτερον λευκόν, ἑτέρην δὲ μέλαιναν,
<hom. il. 3.104>	Γῇ τε καὶ ̓Ηελίῳ: Διὶ δ' ἡμεῖς οἴσομεν ἄλλον:
<hom. il. 3.105>	ἄξετε δὲ Πριάμοιο βίην, ὄφρ' ὅρκια τάμνῃ
<hom. il. 3.106>	αὐτός, ἐπεί οἱ παῖδες ὑπερφίαλοι καὶ ἄπιστοι,
<hom. il. 3.107>	μή τις ὑπερβασίῃ Διὸς ὅρκια δηλήσηται.
<hom. il. 3.108>	αἰεὶ δ' ὁπλοτέρων ἀνδρῶν φρένες ἠερέθονται:
<hom. il. 3.109>	οἷς δ' ὁ γέρων μετέῃσιν ἅμα πρόσσω καὶ ὀπίσσω
<hom. il. 3.110>	λεύσσει, ὅπως ὄχ' ἄριστα μετ' ἀμφοτέροισι γένηται.

<hom. il. 3.111>	ὣς ἔφαθ', οἳ δ' ἐχάρησαν ̓Αχαιοί τε Τρῶές τε
<hom. il. 3.112>	ἐλπόμενοι παύσασθαι ὀϊζυροῦ πολέμοιο.
<hom. il. 3.113>	καί ῥ' ἵππους μὲν ἔρυξαν ἐπὶ στίχας, ἐκ δ' ἔβαν αὐτοί,
<hom. il. 3.114>	τεύχεά τ' ἐξεδύοντο: τὰ μὲν κατέθεντ' ἐπὶ γαίῃ
<hom. il. 3.115>	πλησίον ἀλλήλων, ὀλίγη δ' ἦν ἀμφὶς ἄρουρα:
<hom. il. 3.116>	̔́Εκτωρ δὲ προτὶ ἄστυ δύω κήρυκας ἔπεμπε
<hom. il. 3.117>	καρπαλίμως ἄρνάς τε φέρειν Πρίαμόν τε καλέσσαι:
<hom. il. 3.118>	αὐτὰρ ὃ Ταλθύβιον προί̈ει κρείων ̓Αγαμέμνων
<hom. il. 3.119>	νῆας ἔπι γλαφυρὰς ἰέναι, ἠδ' ἄρν' ἐκέλευεν
<hom. il. 3.120>	οἰσέμεναι: ὃ δ' ἄρ' οὐκ ἀπίθης' ̓Αγαμέμνονι δίῳ.

<hom. il. 3.121>	̓͂Ιρις δ' αὖθ' ̔Ελένῃ λευκωλένῳ ἄγγελος ἦλθεν
<hom. il. 3.122>	εἰδομένη γαλόῳ ̓Αντηνορίδαο δάμαρτι,
<hom. il. 3.123>	τὴν ̓Αντηνορίδης εἶχε κρείων ̔Ελικάων
<hom. il. 3.124>	Λαοδίκην Πριάμοιο θυγατρῶν εἶδος ἀρίστην.
<hom. il. 3.125>	τὴν δ' εὗρ' ἐν μεγάρῳ: ἣ δὲ μέγαν ἱστὸν ὕφαινε
<hom. il. 3.126>	δίπλακα πορφυρέην, πολέας δ' ἐνέπασσεν ἀέθλους
<hom. il. 3.127>	Τρώων θ' ἱπποδάμων καὶ ̓Αχαιῶν χαλκοχιτώνων,
<hom. il. 3.128>	οὕς ἑθεν εἵνεκ' ἔπασχον ὑπ' ̓́Αρηος παλαμάων:
<hom. il. 3.129>	ἀγχοῦ δ' ἱσταμένη προσέφη πόδας ὠκέα ̓͂Ιρις:
<hom. il. 3.130>	δεῦρ' ἴθι νύμφα φίλη, ἵνα θέσκελα ἔργα ἴδηαι
<hom. il. 3.131>	Τρώων θ' ἱπποδάμων καὶ ̓Αχαιῶν χαλκοχιτώνων,
<hom. il. 3.132>	οἳ πρὶν ἐπ' ἀλλήλοισι φέρον πολύδακρυν ̓́Αρηα
<hom. il. 3.133>	ἐν πεδίῳ ὀλοοῖο λιλαιόμενοι πολέμοιο:
<hom. il. 3.134>	οἳ δὴ νῦν ἕαται σιγῇ, πόλεμος δὲ πέπαυται,
<hom. il. 3.135>	ἀσπίσι κεκλιμένοι, παρὰ δ' ἔγχεα μακρὰ πέπηγεν.
<hom. il. 3.136>	αὐτὰρ ̓Αλέξανδρος καὶ ἀρηί̈φιλος Μενέλαος
<hom. il. 3.137>	μακρῇς ἐγχείῃσι μαχήσονται περὶ σεῖο:
<hom. il. 3.138>	τῷ δέ κε νικήσαντι φίλη κεκλήσῃ ἄκοιτις.

<hom. il. 3.139>	ὣς εἰποῦσα θεὰ γλυκὺν ἵμερον ἔμβαλε θυμῷ
<hom. il. 3.140>	ἀνδρός τε προτέρου καὶ ἄστεος ἠδὲ τοκήων:
<hom. il. 3.141>	αὐτίκα δ' ἀργεννῇσι καλυψαμένη ὀθόνῃσιν
<hom. il. 3.142>	ὁρμᾶτ' ἐκ θαλάμοιο τέρεν κατὰ δάκρυ χέουσα
<hom. il. 3.143>	οὐκ οἴη, ἅμα τῇ γε καὶ ἀμφίπολοι δύ' ἕποντο,
<hom. il. 3.144>	Αἴθρη Πιτθῆος θυγάτηρ, Κλυμένη τε βοῶπις:
<hom. il. 3.145>	αἶψα δ' ἔπειθ' ἵκανον ὅθι Σκαιαὶ πύλαι ἦσαν.

<hom. il. 3.146>	οἳ δ' ἀμφὶ Πρίαμον καὶ Πάνθοον ἠδὲ Θυμοίτην
<hom. il. 3.147>	Λάμπόν τε Κλυτίον θ' ̔Ικετάονά τ' ὄζον ̓́Αρηος
<hom. il. 3.148>	Οὐκαλέγων τε καὶ ̓Αντήνωρ πεπνυμένω ἄμφω
<hom. il. 3.149>	ἥατο δημογέροντες ἐπὶ Σκαιῇσι πύλῃσι,
<hom. il. 3.150>	γήραϊ δὴ πολέμοιο πεπαυμένοι, ἀλλ' ἀγορηταὶ
<hom. il. 3.151>	ἐσθλοί, τεττίγεσσιν ἐοικότες οἵ τε καθ' ὕλην
<hom. il. 3.152>	δενδρέῳ ἐφεζόμενοι ὄπα λειριόεσσαν ἱεῖσι:
<hom. il. 3.153>	τοῖοι ἄρα Τρώων ἡγήτορες ἧντ' ἐπὶ πύργῳ.
<hom. il. 3.154>	οἳ δ' ὡς οὖν εἴδονθ' ̔Ελένην ἐπὶ πύργον ἰοῦσαν,
<hom. il. 3.155>	ἦκα πρὸς ἀλλήλους ἔπεα πτερόεντ' ἀγόρευον:
<hom. il. 3.156>	οὐ νέμεσις Τρῶας καὶ ἐϋκνήμιδας ̓Αχαιοὺς
<hom. il. 3.157>	τοιῇδ' ἀμφὶ γυναικὶ πολὺν χρόνον ἄλγεα πάσχειν:
<hom. il. 3.158>	αἰνῶς ἀθανάτῃσι θεῇς εἰς ὦπα ἔοικεν:
<hom. il. 3.159>	ἀλλὰ καὶ ὧς τοίη περ ἐοῦς' ἐν νηυσὶ νεέσθω,
<hom. il. 3.160>	μηδ' ἡμῖν τεκέεσσί τ' ὀπίσσω πῆμα λίποιτο.

<hom. il. 3.161>	ὣς ἄρ' ἔφαν, Πρίαμος δ' ̔Ελένην ἐκαλέσσατο φωνῇ:
<hom. il. 3.162>	δεῦρο πάροιθ' ἐλθοῦσα φίλον τέκος ἵζευ ἐμεῖο,
<hom. il. 3.163>	ὄφρα ἴδῃ πρότερόν τε πόσιν πηούς τε φίλους τε:
<hom. il. 3.164>	οὔ τί μοι αἰτίη ἐσσί, θεοί νύ μοι αἴτιοί εἰσιν
<hom. il. 3.165>	οἵ μοι ἐφώρμησαν πόλεμον πολύδακρυν ̓Αχαιῶν:
<hom. il. 3.166>	ὥς μοι καὶ τόνδ' ἄνδρα πελώριον ἐξονομήνῃς
<hom. il. 3.167>	ὅς τις ὅδ' ἐστὶν ̓Αχαιὸς ἀνὴρ ἠύ̈ς τε μέγας τε.
<hom. il. 3.168>	ἤτοι μὲν κεφαλῇ καὶ μείζονες ἄλλοι ἔασι,
<hom. il. 3.169>	καλὸν δ' οὕτω ἐγὼν οὔ πω ἴδον ὀφθαλμοῖσιν,
<hom. il. 3.170>	οὐδ' οὕτω γεραρόν: βασιλῆϊ γὰρ ἀνδρὶ ἔοικε.

<hom. il. 3.171>	τὸν δ' ̔Ελένη μύθοισιν ἀμείβετο δῖα γυναικῶν:
<hom. il. 3.172>	αἰδοῖός τέ μοί ἐσσι φίλε ἑκυρὲ δεινός τε:
<hom. il. 3.173>	ὡς ὄφελεν θάνατός μοι ἁδεῖν κακὸς ὁππότε δεῦρο
<hom. il. 3.174>	υἱέϊ σῷ ἑπόμην θάλαμον γνωτούς τε λιποῦσα
<hom. il. 3.175>	παῖδά τε τηλυγέτην καὶ ὁμηλικίην ἐρατεινήν.
<hom. il. 3.176>	ἀλλὰ τά γ' οὐκ ἐγένοντο: τὸ καὶ κλαίουσα τέτηκα.
<hom. il. 3.177>	τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς:
<hom. il. 3.178>	οὗτός γ' ̓Ατρεί̈δης εὐρὺ κρείων ̓Αγαμέμνων,
<hom. il. 3.179>	ἀμφότερον βασιλεύς τ' ἀγαθὸς κρατερός τ' αἰχμητής:
<hom. il. 3.180>	δαὴρ αὖτ' ἐμὸς ἔσκε κυνώπιδος, εἴ ποτ' ἔην γε.

<hom. il. 3.181>	ὣς φάτο, τὸν δ' ὁ γέρων ἠγάσσατο φώνησέν τε:
<hom. il. 3.182>	ὦ μάκαρ ̓Ατρεί̈δη μοιρηγενὲς ὀλβιόδαιμον,
<hom. il. 3.183>	ἦ ῥά νύ τοι πολλοὶ δεδμήατο κοῦροι ̓Αχαιῶν.
<hom. il. 3.184>	ἤδη καὶ Φρυγίην εἰσήλυθον ἀμπελόεσσαν,
<hom. il. 3.185>	ἔνθα ἴδον πλείστους Φρύγας ἀνέρας αἰολοπώλους
<hom. il. 3.186>	λαοὺς ̓Οτρῆος καὶ Μυγδόνος ἀντιθέοιο,
<hom. il. 3.187>	οἵ ῥα τότ' ἐστρατόωντο παρ' ὄχθας Σαγγαρίοιο:
<hom. il. 3.188>	καὶ γὰρ ἐγὼν ἐπίκουρος ἐὼν μετὰ τοῖσιν ἐλέχθην
<hom. il. 3.189>	ἤματι τῷ ὅτε τ' ἦλθον ̓Αμαζόνες ἀντιάνειραι:
<hom. il. 3.190>	ἀλλ' οὐδ' οἳ τόσοι ἦσαν ὅσοι ἑλίκωπες ̓Αχαιοί.

<hom. il. 3.191>	δεύτερον αὖτ' ̓Οδυσῆα ἰδὼν ἐρέειν' ὁ γεραιός:
<hom. il. 3.192>	εἴπ' ἄγε μοι καὶ τόνδε φίλον τέκος ὅς τις ὅδ' ἐστί:
<hom. il. 3.193>	μείων μὲν κεφαλῇ ̓Αγαμέμνονος ̓Ατρεί̈δαο,
<hom. il. 3.194>	εὐρύτερος δ' ὤμοισιν ἰδὲ στέρνοισιν ἰδέσθαι.
<hom. il. 3.195>	τεύχεα μέν οἱ κεῖται ἐπὶ χθονὶ πουλυβοτείρῃ,
<hom. il. 3.196>	αὐτὸς δὲ κτίλος ὣς ἐπιπωλεῖται στίχας ἀνδρῶν:
<hom. il. 3.197>	ἀρνειῷ μιν ἔγωγε ἐί̈σκω πηγεσιμάλλῳ,
<hom. il. 3.198>	ὅς τ' οἰῶν μέγα πῶϋ διέρχεται ἀργεννάων.

<hom. il. 3.199>	τὸν δ' ἠμείβετ' ἔπειθ' ̔Ελένη Διὸς ἐκγεγαυῖα:
<hom. il. 3.200>	οὗτος δ' αὖ Λαερτιάδης πολύμητις ̓Οδυσσεύς,
<hom. il. 3.201>	ὃς τράφη ἐν δήμῳ ̓Ιθάκης κραναῆς περ ἐούσης
<hom. il. 3.202>	εἰδὼς παντοίους τε δόλους καὶ μήδεα πυκνά.

<hom. il. 3.203>	τὴν δ' αὖτ' ̓Αντήνωρ πεπνυμένος ἀντίον ηὔδα:
<hom. il. 3.204>	ὦ γύναι ἦ μάλα τοῦτο ἔπος νημερτὲς ἔειπες:
<hom. il. 3.205>	ἤδη γὰρ καὶ δεῦρό ποτ' ἤλυθε δῖος ̓Οδυσσεὺς
<hom. il. 3.206>	σεῦ ἕνεκ' ἀγγελίης σὺν ἀρηϊφίλῳ Μενελάῳ:
<hom. il. 3.207>	τοὺς δ' ἐγὼ ἐξείνισσα καὶ ἐν μεγάροισι φίλησα,
<hom. il. 3.208>	ἀμφοτέρων δὲ φυὴν ἐδάην καὶ μήδεα πυκνά.
<hom. il. 3.209>	ἀλλ' ὅτε δὴ Τρώεσσιν ἐν ἀγρομένοισιν ἔμιχθεν
<hom. il. 3.210>	στάντων μὲν Μενέλαος ὑπείρεχεν εὐρέας ὤμους,
<hom. il. 3.211>	ἄμφω δ' ἑζομένω γεραρώτερος ἦεν ̓Οδυσσεύς:
<hom. il. 3.212>	ἀλλ' ὅτε δὴ μύθους καὶ μήδεα πᾶσιν ὕφαινον
<hom. il. 3.213>	ἤτοι μὲν Μενέλαος ἐπιτροχάδην ἀγόρευε,
<hom. il. 3.214>	παῦρα μὲν ἀλλὰ μάλα λιγέως, ἐπεὶ οὐ πολύμυθος
<hom. il. 3.215>	οὐδ' ἀφαμαρτοεπής: ἦ καὶ γένει ὕστερος ἦεν.
<hom. il. 3.216>	ἀλλ' ὅτε δὴ πολύμητις ἀναί̈ξειεν ̓Οδυσσεὺς
<hom. il. 3.217>	στάσκεν, ὑπαὶ δὲ ἴδεσκε κατὰ χθονὸς ὄμματα πήξας,
<hom. il. 3.218>	σκῆπτρον δ' οὔτ' ὀπίσω οὔτε προπρηνὲς ἐνώμα,
<hom. il. 3.219>	ἀλλ' ἀστεμφὲς ἔχεσκεν ἀί̈δρεϊ φωτὶ ἐοικώς:
<hom. il. 3.220>	φαίης κε ζάκοτόν τέ τιν' ἔμμεναι ἄφρονά τ' αὔτως.
<hom. il. 3.221>	ἀλλ' ὅτε δὴ ὄπα τε μεγάλην ἐκ στήθεος εἵη
<hom. il. 3.222>	καὶ ἔπεα νιφάδεσσιν ἐοικότα χειμερίῃσιν,
<hom. il. 3.223>	οὐκ ἂν ἔπειτ' ̓Οδυσῆί̈ γ' ἐρίσσειε βροτὸς ἄλλος:
<hom. il. 3.224>	οὐ τότε γ' ὧδ' ̓Οδυσῆος ἀγασσάμεθ' εἶδος ἰδόντες.

<hom. il. 3.225>	τὸ τρίτον αὖτ' Αἴαντα ἰδὼν ἐρέειν' ὃ γεραιός:
<hom. il. 3.226>	τίς τὰρ ὅδ' ἄλλος ̓Αχαιὸς ἀνὴρ ἠύ̈ς τε μέγας τε
<hom. il. 3.227>	ἔξοχος ̓Αργείων κεφαλήν τε καὶ εὐρέας ὤμους;

<hom. il. 3.228>	τὸν δ' ̔Ελένη τανύπεπλος ἀμείβετο δῖα γυναικῶν:
<hom. il. 3.229>	οὗτος δ' Αἴας ἐστὶ πελώριος ἕρκος ̓Αχαιῶν:
<hom. il. 3.230>	̓Ιδομενεὺς δ' ἑτέρωθεν ἐνὶ Κρήτεσσι θεὸς ὣς
<hom. il. 3.231>	ἕστηκ', ἀμφὶ δέ μιν Κρητῶν ἀγοὶ ἠγερέθονται.
<hom. il. 3.232>	πολλάκι μιν ξείνισσεν ἀρηί̈φιλος Μενέλαος
<hom. il. 3.233>	οἴκῳ ἐν ἡμετέρῳ ὁπότε Κρήτηθεν ἵκοιτο.
<hom. il. 3.234>	νῦν δ' ἄλλους μὲν πάντας ὁρῶ ἑλίκωπας ̓Αχαιούς,
<hom. il. 3.235>	οὕς κεν ἐὺ̈ γνοίην καί τ' οὔνομα μυθησαίμην:
<hom. il. 3.236>	δοιὼ δ' οὐ δύναμαι ἰδέειν κοσμήτορε λαῶν
<hom. il. 3.237>	Κάστορά θ' ἱππόδαμον καὶ πὺξ ἀγαθὸν Πολυδεύκεα
<hom. il. 3.238>	αὐτοκασιγνήτω, τώ μοι μία γείνατο μήτηρ.
<hom. il. 3.239>	ἢ οὐχ ἑσπέσθην Λακεδαίμονος ἐξ ἐρατεινῆς,
<hom. il. 3.240>	ἢ δεύρω μὲν ἕποντο νέεσς' ἔνι ποντοπόροισι,
<hom. il. 3.241>	νῦν αὖτ' οὐκ ἐθέλουσι μάχην καταδύμεναι ἀνδρῶν
<hom. il. 3.242>	αἴσχεα δειδιότες καὶ ὀνείδεα πόλλ' ἅ μοί ἐστιν.

<hom. il. 3.243>	ὣς φάτο, τοὺς δ' ἤδη κάτεχεν φυσίζοος αἶα
<hom. il. 3.244>	ἐν Λακεδαίμονι αὖθι φίλῃ ἐν πατρίδι γαίῃ.

<hom. il. 3.245>	κήρυκες δ' ἀνὰ ἄστυ θεῶν φέρον ὅρκια πιστὰ
<hom. il. 3.246>	ἄρνε δύω καὶ οἶνον ἐύ̈φρονα καρπὸν ἀρούρης
<hom. il. 3.247>	ἀσκῷ ἐν αἰγείῳ: φέρε δὲ κρητῆρα φαεινὸν
<hom. il. 3.248>	κῆρυξ ̓Ιδαῖος ἠδὲ χρύσεια κύπελλα:
<hom. il. 3.249>	ὄτρυνεν δὲ γέροντα παριστάμενος ἐπέεσσιν:
<hom. il. 3.250>	ὄρσεο Λαομεδοντιάδη, καλέουσιν ἄριστοι
<hom. il. 3.251>	Τρώων θ' ἱπποδάμων καὶ ̓Αχαιῶν χαλκοχιτώνων
<hom. il. 3.252>	ἐς πεδίον καταβῆναι ἵν' ὅρκια πιστὰ τάμητε:
<hom. il. 3.253>	αὐτὰρ ̓Αλέξανδρος καὶ ἀρηί̈φιλος Μενέλαος
<hom. il. 3.254>	μακρῇς ἐγχείῃσι μαχήσοντ' ἀμφὶ γυναικί:
<hom. il. 3.255>	τῷ δέ κε νικήσαντι γυνὴ καὶ κτήμαθ' ἕποιτο:
<hom. il. 3.256>	οἳ δ' ἄλλοι φιλότητα καὶ ὅρκια πιστὰ ταμόντες
<hom. il. 3.257>	ναίοιμεν Τροίην ἐριβώλακα, τοὶ δὲ νέονται
<hom. il. 3.258>	̓́Αργος ἐς ἱππόβοτον καὶ ̓Αχαιί̈δα καλλιγύναικα.

<hom. il. 3.259>	ὣς φάτο ῥίγησεν δ' ὃ γέρων, ἐκέλευσε δ' ἑταίρους
<hom. il. 3.260>	ἵππους ζευγνύμεναι: τοὶ δ' ὀτραλέως ἐπίθοντο.
<hom. il. 3.261>	ἂν δ' ἄρ' ἔβη Πρίαμος, κατὰ δ' ἡνία τεῖνεν ὀπίσσω:
<hom. il. 3.262>	πὰρ δέ οἱ ̓Αντήνωρ περικαλλέα βήσετο δίφρον:
<hom. il. 3.263>	τὼ δὲ διὰ Σκαιῶν πεδίον δ' ἔχον ὠκέας ἵππους.

<hom. il. 3.264>	ἀλλ' ὅτε δή ῥ' ἵκοντο μετὰ Τρῶας καὶ ̓Αχαιούς,
<hom. il. 3.265>	ἐξ ἵππων ἀποβάντες ἐπὶ χθόνα πουλυβότειραν
<hom. il. 3.266>	ἐς μέσσον Τρώων καὶ ̓Αχαιῶν ἐστιχόωντο.
<hom. il. 3.267>	ὄρνυτο δ' αὐτίκ' ἔπειτα ἄναξ ἀνδρῶν ̓Αγαμέμνων,
<hom. il. 3.268>	ἂν δ' ̓Οδυσεὺς πολύμητις: ἀτὰρ κήρυκες ἀγαυοὶ
<hom. il. 3.269>	ὅρκια πιστὰ θεῶν σύναγον, κρητῆρι δὲ οἶνον
<hom. il. 3.270>	μίσγον, ἀτὰρ βασιλεῦσιν ὕδωρ ἐπὶ χεῖρας ἔχευαν.
<hom. il. 3.271>	̓Ατρεί̈δης δὲ ἐρυσσάμενος χείρεσσι μάχαιραν,
<hom. il. 3.272>	ἥ οἱ πὰρ ξίφεος μέγα κουλεόν αἰὲν ἄωρτο,
<hom. il. 3.273>	ἀρνῶν ἐκ κεφαλέων τάμνε τρίχας: αὐτὰρ ἔπειτα
<hom. il. 3.274>	κήρυκες Τρώων καὶ ̓Αχαιῶν νεῖμαν ἀρίστοις.
<hom. il. 3.275>	τοῖσιν δ' ̓Ατρεί̈δης μεγάλ' εὔχετο χεῖρας ἀνασχών:
<hom. il. 3.276>	Ζεῦ πάτερ ̓́Ιδηθεν μεδέων κύδιστε μέγιστε,
<hom. il. 3.277>	̓Ηέλιός θ', ὃς πάντ' ἐφορᾷς καὶ πάντ' ἐπακούεις,
<hom. il. 3.278>	καὶ ποταμοὶ καὶ γαῖα, καὶ οἳ ὑπένερθε καμόντας
<hom. il. 3.279>	ἀνθρώπους τίνυσθον ὅτις κ' ἐπίορκον ὀμόσσῃ,
<hom. il. 3.280>	ὑμεῖς μάρτυροι ἔστε, φυλάσσετε δ' ὅρκια πιστά:
<hom. il. 3.281>	εἰ μέν κεν Μενέλαον ̓Αλέξανδρος καταπέφνῃ
<hom. il. 3.282>	αὐτὸς ἔπειθ' ̔Ελένην ἐχέτω καὶ κτήματα πάντα,
<hom. il. 3.283>	ἡμεῖς δ' ἐν νήεσσι νεώμεθα ποντοπόροισιν:
<hom. il. 3.284>	εἰ δέ κ' ̓Αλέξανδρον κτείνῃ ξανθὸς Μενέλαος,
<hom. il. 3.285>	Τρῶας ἔπειθ' ̔Ελένην καὶ κτήματα πάντ' ἀποδοῦναι,
<hom. il. 3.286>	τιμὴν δ' ̓Αργείοις ἀποτινέμεν ἥν τιν' ἔοικεν,
<hom. il. 3.287>	ἥ τε καὶ ἐσσομένοισι μετ' ἀνθρώποισι πέληται.
<hom. il. 3.288>	εἰ δ' ἂν ἐμοὶ τιμὴν Πρίαμος Πριάμοιό τε παῖδες
<hom. il. 3.289>	τίνειν οὐκ ἐθέλωσιν ̓Αλεξάνδροιο πεσόντος,
<hom. il. 3.290>	αὐτὰρ ἐγὼ καὶ ἔπειτα μαχήσομαι εἵνεκα ποινῆς
<hom. il. 3.291>	αὖθι μένων, ἧός κε τέλος πολέμοιο κιχείω.

<hom. il. 3.292>	ἦ, καὶ ἀπὸ στομάχους ἀρνῶν τάμε νηλέϊ χαλκῷ:
<hom. il. 3.293>	καὶ τοὺς μὲν κατέθηκεν ἐπὶ χθονὸς ἀσπαίροντας
<hom. il. 3.294>	θυμοῦ δευομένους: ἀπὸ γὰρ μένος εἵλετο χαλκός.
<hom. il. 3.295>	οἶνον δ' ἐκ κρητῆρος ἀφυσσόμενοι δεπάεσσιν
<hom. il. 3.296>	ἔκχεον, ἠδ' εὔχοντο θεοῖς αἰειγενέτῃσιν.
<hom. il. 3.297>	ὧδε δέ τις εἴπεσκεν ̓Αχαιῶν τε Τρώων τε:
<hom. il. 3.298>	Ζεῦ κύδιστε μέγιστε καὶ ἀθάνατοι θεοὶ ἄλλοι
<hom. il. 3.299>	ὁππότεροι πρότεροι ὑπὲρ ὅρκια πημήνειαν
<hom. il. 3.300>	ὧδέ σφ' ἐγκέφαλος χαμάδις ῥέοι ὡς ὅδε οἶνος
<hom. il. 3.301>	αὐτῶν καὶ τεκέων, ἄλοχοι δ' ἄλλοισι δαμεῖεν.

<hom. il. 3.302>	ὣς ἔφαν, οὐδ' ἄρα πώ σφιν ἐπεκραίαινε Κρονίων.
<hom. il. 3.303>	τοῖσι δὲ Δαρδανίδης Πρίαμος μετὰ μῦθον ἔειπε:
<hom. il. 3.304>	κέκλυτέ μευ Τρῶες καὶ ἐϋκνήμιδες ̓Αχαιοί:
<hom. il. 3.305>	ἤτοι ἐγὼν εἶμι προτὶ ̓́Ιλιον ἠνεμόεσσαν
<hom. il. 3.306>	ἄψ, ἐπεὶ οὔ πω τλήσομ' ἐν ὀφθαλμοῖσιν ὁρᾶσθαι
<hom. il. 3.307>	μαρνάμενον φίλον υἱὸν ἀρηϊφίλῳ Μενελάῳ:
<hom. il. 3.308>	Ζεὺς μέν που τό γε οἶδε καὶ ἀθάνατοι θεοὶ ἄλλοι
<hom. il. 3.309>	ὁπποτέρῳ θανάτοιο τέλος πεπρωμένον ἐστίν.

<hom. il. 3.310>	ἦ ῥα καὶ ἐς δίφρον ἄρνας θέτο ἰσόθεος φώς,
<hom. il. 3.311>	ἂν δ' ἄρ' ἔβαιν' αὐτός, κατὰ δ' ἡνία τεῖνεν ὀπίσσω:
<hom. il. 3.312>	πὰρ δέ οἱ ̓Αντήνωρ περικαλλέα βήσετο δίφρον.
<hom. il. 3.313>	τὼ μὲν ἄρ' ἄψορροι προτὶ ̓́Ιλιον ἀπονέοντο:
<hom. il. 3.314>	̔́Εκτωρ δὲ Πριάμοιο πάϊς καὶ δῖος ̓Οδυσσεὺς
<hom. il. 3.315>	χῶρον μὲν πρῶτον διεμέτρεον, αὐτὰρ ἔπειτα
<hom. il. 3.316>	κλήρους ἐν κυνέῃ χαλκήρεϊ πάλλον ἑλόντες,
<hom. il. 3.317>	ὁππότερος δὴ πρόσθεν ἀφείη χάλκεον ἔγχος.
<hom. il. 3.318>	λαοὶ δ' ἠρήσαντο, θεοῖσι δὲ χεῖρας ἀνέσχον,
<hom. il. 3.319>	ὧδε δέ τις εἴπεσκεν ̓Αχαιῶν τε Τρώων τε:
<hom. il. 3.320>	Ζεῦ πάτερ ̓́Ιδηθεν μεδέων κύδιστε μέγιστε
<hom. il. 3.321>	ὁππότερος τάδε ἔργα μετ' ἀμφοτέροισιν ἔθηκε,
<hom. il. 3.322>	τὸν δὸς ἀποφθίμενον δῦναι δόμον ̓́Αϊδος εἴσω,
<hom. il. 3.323>	ἡμῖν δ' αὖ φιλότητα καὶ ὅρκια πιστὰ γενέσθαι.

<hom. il. 3.324>	ὣς ἄρ' ἔφαν, πάλλεν δὲ μέγας κορυθαίολος ̔́Εκτωρ
<hom. il. 3.325>	ἂψ ὁρόων: Πάριος δὲ θοῶς ἐκ κλῆρος ὄρουσεν.
<hom. il. 3.326>	οἳ μὲν ἔπειθ' ἵζοντο κατὰ στίχας, ἧχι ἑκάστῳ
<hom. il. 3.327>	ἵπποι ἀερσίποδες καὶ ποικίλα τεύχε' ἔκειτο:
<hom. il. 3.328>	αὐτὰρ ὅ γ' ἀμφ' ὤμοισιν ἐδύσετο τεύχεα καλὰ
<hom. il. 3.329>	δῖος ̓Αλέξανδρος ̔Ελένης πόσις ἠϋκόμοιο.
<hom. il. 3.330>	κνημῖδας μὲν πρῶτα περὶ κνήμῃσιν ἔθηκε
<hom. il. 3.331>	καλάς, ἀργυρέοισιν ἐπισφυρίοις ἀραρυίας:
<hom. il. 3.332>	δεύτερον αὖ θώρηκα περὶ στήθεσσιν ἔδυνεν
<hom. il. 3.333>	οἷο κασιγνήτοιο Λυκάονος: ἥρμοσε δ' αὐτῷ.
<hom. il. 3.334>	ἀμφὶ δ' ἄρ' ὤμοισιν βάλετο ξίφος ἀργυρόηλον
<hom. il. 3.335>	χάλκεον, αὐτὰρ ἔπειτα σάκος μέγα τε στιβαρόν τε:
<hom. il. 3.336>	κρατὶ δ' ἐπ' ἰφθίμῳ κυνέην εὔτυκτον ἔθηκεν
<hom. il. 3.337>	ἵππουριν: δεινὸν δὲ λόφος καθύπερθεν ἔνευεν:
<hom. il. 3.338>	εἵλετο δ' ἄλκιμον ἔγχος, ὅ οἱ παλάμηφιν ἀρήρει.
<hom. il. 3.339>	ὣς δ' αὔτως Μενέλαος ἀρήϊος ἔντε' ἔδυνεν.

<hom. il. 3.340>	οἳ δ' ἐπεὶ οὖν ἑκάτερθεν ὁμίλου θωρήχθησαν,
<hom. il. 3.341>	ἐς μέσσον Τρώων καὶ ̓Αχαιῶν ἐστιχόωντο
<hom. il. 3.342>	δεινὸν δερκόμενοι: θάμβος δ' ἔχεν εἰσορόωντας
<hom. il. 3.343>	Τρῶάς θ' ἱπποδάμους καὶ ἐϋκνήμιδας ̓Αχαιούς.
<hom. il. 3.344>	καί ῥ' ἐγγὺς στήτην διαμετρητῷ ἐνὶ χώρῳ
<hom. il. 3.345>	σείοντ' ἐγχείας ἀλλήλοισιν κοτέοντε.
<hom. il. 3.346>	πρόσθε δ' ̓Αλέξανδρος προί̈ει δολιχόσκιον ἔγχος,
<hom. il. 3.347>	καὶ βάλεν ̓Ατρεί̈δαο κατ' ἀσπίδα πάντοσε ἴσην,
<hom. il. 3.348>	οὐδ' ἔρρηξεν χαλκός, ἀνεγνάμφθη δέ οἱ αἰχμὴ
<hom. il. 3.349>	ἀσπίδ' ἐνὶ κρατερῇ: ὃ δὲ δεύτερον ὄρνυτο χαλκῷ
<hom. il. 3.350>	̓Ατρεί̈δης Μενέλαος ἐπευξάμενος Διὶ πατρί:
<hom. il. 3.351>	Ζεῦ ἄνα δὸς τίσασθαι ὅ με πρότερος κάκ' ἔοργε
<hom. il. 3.352>	δῖον ̓Αλέξανδρον, καὶ ἐμῇς ὑπὸ χερσὶ δάμασσον,
<hom. il. 3.353>	ὄφρα τις ἐρρίγῃσι καὶ ὀψιγόνων ἀνθρώπων
<hom. il. 3.354>	ξεινοδόκον κακὰ ῥέξαι, ὅ κεν φιλότητα παράσχῃ.

<hom. il. 3.355>	ἦ ῥα καὶ ἀμπεπαλὼν προί̈ει δολιχόσκιον ἔγχος,
<hom. il. 3.356>	καὶ βάλε Πριαμίδαο κατ' ἀσπίδα πάντοσε ἴσην:
<hom. il. 3.357>	διὰ μὲν ἀσπίδος ἦλθε φαεινῆς ὄβριμον ἔγχος,
<hom. il. 3.358>	καὶ διὰ θώρηκος πολυδαιδάλου ἠρήρειστο:
<hom. il. 3.359>	ἀντικρὺ δὲ παραὶ λαπάρην διάμησε χιτῶνα
<hom. il. 3.360>	ἔγχος: ὃ δ' ἐκλίνθη καὶ ἀλεύατο κῆρα μέλαιναν.
<hom. il. 3.361>	̓Ατρεί̈δης δὲ ἐρυσσάμενος ξίφος ἀργυρόηλον
<hom. il. 3.362>	πλῆξεν ἀνασχόμενος κόρυθος φάλον: ἀμφὶ δ' ἄρ' αὐτῷ
<hom. il. 3.363>	τριχθά τε καὶ τετραχθὰ διατρυφὲν ἔκπεσε χειρός.
<hom. il. 3.364>	̓Ατρεί̈δης δ' ᾤμωξεν ἰδὼν εἰς οὐρανὸν εὐρύν:
<hom. il. 3.365>	Ζεῦ πάτερ οὔ τις σεῖο θεῶν ὀλοώτερος ἄλλος:
<hom. il. 3.366>	ἦ τ' ἐφάμην τίσασθαι ̓Αλέξανδρον κακότητος:
<hom. il. 3.367>	νῦν δέ μοι ἐν χείρεσσιν ἄγη ξίφος, ἐκ δέ μοι ἔγχος
<hom. il. 3.368>	ἠί̈χθη παλάμηφιν ἐτώσιον, οὐδ' ἔβαλόν μιν.

<hom. il. 3.369>	ἦ καὶ ἐπαί̈ξας κόρυθος λάβεν ἱπποδασείης,
<hom. il. 3.370>	ἕλκε δ' ἐπιστρέψας μετ' ἐϋκνήμιδας ̓Αχαιούς:
<hom. il. 3.371>	ἄγχε δέ μιν πολύκεστος ἱμὰς ἁπαλὴν ὑπὸ δειρήν,
<hom. il. 3.372>	ὅς οἱ ὑπ' ἀνθερεῶνος ὀχεὺς τέτατο τρυφαλείης.
<hom. il. 3.373>	καί νύ κεν εἴρυσσέν τε καὶ ἄσπετον ἤρατο κῦδος,
<hom. il. 3.374>	εἰ μὴ ἄρ' ὀξὺ νόησε Διὸς θυγάτηρ ̓Αφροδίτη,
<hom. il. 3.375>	ἥ οἱ ῥῆξεν ἱμάντα βοὸς ἶφι κταμένοιο:
<hom. il. 3.376>	κεινὴ δὲ τρυφάλεια ἅμ' ἕσπετο χειρὶ παχείῃ.
<hom. il. 3.377>	τὴν μὲν ἔπειθ' ἥρως μετ' ἐϋκνήμιδας ̓Αχαιοὺς
<hom. il. 3.378>	ῥῖψ' ἐπιδινήσας, κόμισαν δ' ἐρίηρες ἑταῖροι:
<hom. il. 3.379>	αὐτὰρ ὃ ἂψ ἐπόρουσε κατακτάμεναι μενεαίνων
<hom. il. 3.380>	ἔγχεϊ χαλκείῳ: τὸν δ' ἐξήρπαξ' ̓Αφροδίτη
<hom. il. 3.381>	ῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ,
<hom. il. 3.382>	κὰδ δ' εἷς' ἐν θαλάμῳ εὐώδεϊ κηώεντι.
<hom. il. 3.383>	αὐτὴ δ' αὖ ̔Ελένην καλέους' ἴε: τὴν δὲ κίχανε
<hom. il. 3.384>	πύργῳ ἐφ' ὑψηλῷ, περὶ δὲ Τρῳαὶ ἅλις ἦσαν:
<hom. il. 3.385>	χειρὶ δὲ νεκταρέου ἑανοῦ ἐτίναξε λαβοῦσα,
<hom. il. 3.386>	γρηὶ̈ δέ μιν ἐϊκυῖα παλαιγενέϊ προσέειπεν
<hom. il. 3.387>	εἰροκόμῳ, ἥ οἱ Λακεδαίμονι ναιετοώσῃ
<hom. il. 3.388>	ἤσκειν εἴρια καλά, μάλιστα δέ μιν φιλέεσκε:
<hom. il. 3.389>	τῇ μιν ἐεισαμένη προσεφώνεε δῖ' ̓Αφροδίτη:
<hom. il. 3.390>	δεῦρ' ἴθ': ̓Αλέξανδρός σε καλεῖ οἶκον δὲ νέεσθαι.
<hom. il. 3.391>	κεῖνος ὅ γ' ἐν θαλάμῳ καὶ δινωτοῖσι λέχεσσι
<hom. il. 3.392>	κάλλεί̈ τε στίλβων καὶ εἵμασιν: οὐδέ κε φαίης
<hom. il. 3.393>	ἀνδρὶ μαχεσσάμενον τόν γ' ἐλθεῖν, ἀλλὰ χορὸν δὲ
<hom. il. 3.394>	ἔρχεσθ', ἠὲ χοροῖο νέον λήγοντα καθίζειν.

<hom. il. 3.395>	ὣς φάτο, τῇ δ' ἄρα θυμὸν ἐνὶ στήθεσσιν ὄρινε:
<hom. il. 3.396>	καί ῥ' ὡς οὖν ἐνόησε θεᾶς περικαλλέα δειρὴν
<hom. il. 3.397>	στήθεά θ' ἱμερόεντα καὶ ὄμματα μαρμαίροντα,
<hom. il. 3.398>	θάμβησέν τ' ἄρ' ἔπειτα ἔπος τ' ἔφατ' ἔκ τ' ὀνόμαζε:
<hom. il. 3.399>	δαιμονίη, τί με ταῦτα λιλαίεαι ἠπεροπεύειν;
<hom. il. 3.400>	ἦ πῄ με προτέρω πολίων εὖ ναιομενάων
<hom. il. 3.401>	ἄξεις, ἢ Φρυγίης ἢ Μῃονίης ἐρατεινῆς,
<hom. il. 3.402>	εἴ τίς τοι καὶ κεῖθι φίλος μερόπων ἀνθρώπων:
<hom. il. 3.403>	οὕνεκα δὴ νῦν δῖον ̓Αλέξανδρον Μενέλαος
<hom. il. 3.404>	νικήσας ἐθέλει στυγερὴν ἐμὲ οἴκαδ' ἄγεσθαι,
<hom. il. 3.405>	τοὔνεκα δὴ νῦν δεῦρο δολοφρονέουσα παρέστης;
<hom. il. 3.406>	ἧσο παρ' αὐτὸν ἰοῦσα, θεῶν δ' ἀπόεικε κελεύθου,
<hom. il. 3.407>	μηδ' ἔτι σοῖσι πόδεσσιν ὑποστρέψειας ̓́Ολυμπον,
<hom. il. 3.408>	ἀλλ' αἰεὶ περὶ κεῖνον ὀί̈ζυε καί ἑ φύλασσε,
<hom. il. 3.409>	εἰς ὅ κέ ς' ἢ ἄλοχον ποιήσεται ἢ ὅ γε δούλην.
<hom. il. 3.410>	κεῖσε δ' ἐγὼν οὐκ εἶμι: νεμεσσητὸν δέ κεν εἴη:
<hom. il. 3.411>	κείνου πορσανέουσα λέχος: Τρῳαὶ δέ μ' ὀπίσσω
<hom. il. 3.412>	πᾶσαι μωμήσονται: ἔχω δ' ἄχε' ἄκριτα θυμῷ.

<hom. il. 3.413>	τὴν δὲ χολωσαμένη προσεφώνεε δῖ' ̓Αφροδίτη:
<hom. il. 3.414>	μή μ' ἔρεθε σχετλίη, μὴ χωσαμένη σε μεθείω,
<hom. il. 3.415>	τὼς δέ ς' ἀπεχθήρω ὡς νῦν ἔκπαγλ' ἐφίλησα,
<hom. il. 3.416>	μέσσῳ δ' ἀμφοτέρων μητίσομαι ἔχθεα λυγρὰ
<hom. il. 3.417>	Τρώων καὶ Δαναῶν, σὺ δέ κεν κακὸν οἶτον ὄληαι.

<hom. il. 3.418>	ὣς ἔφατ', ἔδεισεν δ' ̔Ελένη Διὸς ἐκγεγαυῖα,
<hom. il. 3.419>	βῆ δὲ κατασχομένη ἑανῷ ἀργῆτι φαεινῷ
<hom. il. 3.420>	σιγῇ, πάσας δὲ Τρῳὰς λάθεν: ἦρχε δὲ δαίμων.

<hom. il. 3.421>	αἳ δ' ὅτ' ̓Αλεξάνδροιο δόμον περικαλλέ' ἵκοντο,
<hom. il. 3.422>	ἀμφίπολοι μὲν ἔπειτα θοῶς ἐπὶ ἔργα τράποντο,
<hom. il. 3.423>	ἣ δ' εἰς ὑψόροφον θάλαμον κίε δῖα γυναικῶν.
<hom. il. 3.424>	τῇ δ' ἄρα δίφρον ἑλοῦσα φιλομειδὴς ̓Αφροδίτη
<hom. il. 3.425>	ἀντί' ̓Αλεξάνδροιο θεὰ κατέθηκε φέρουσα:
<hom. il. 3.426>	ἔνθα κάθιζ' ̔Ελένη κούρη Διὸς αἰγιόχοιο
<hom. il. 3.427>	ὄσσε πάλιν κλίνασα, πόσιν δ' ἠνίπαπε μύθῳ:
<hom. il. 3.428>	ἤλυθες ἐκ πολέμου: ὡς ὤφελες αὐτόθ' ὀλέσθαι
<hom. il. 3.429>	ἀνδρὶ δαμεὶς κρατερῷ, ὃς ἐμὸς πρότερος πόσις ἦεν.
<hom. il. 3.430>	ἦ μὲν δὴ πρίν γ' εὔχε' ἀρηϊφίλου Μενελάου
<hom. il. 3.431>	σῇ τε βίῃ καὶ χερσὶ καὶ ἔγχεϊ φέρτερος εἶναι:
<hom. il. 3.432>	ἀλλ' ἴθι νῦν προκάλεσσαι ἀρηί̈φιλον Μενέλαον
<hom. il. 3.433>	ἐξαῦτις μαχέσασθαι ἐναντίον: ἀλλά ς' ἔγωγε
<hom. il. 3.434>	παύεσθαι κέλομαι, μηδὲ ξανθῷ Μενελάῳ
<hom. il. 3.435>	ἀντίβιον πόλεμον πολεμίζειν ἠδὲ μάχεσθαι
<hom. il. 3.436>	ἀφραδέως, μή πως τάχ' ὑπ' αὐτοῦ δουρὶ δαμήῃς.

<hom. il. 3.437>	τὴν δὲ Πάρις μύθοισιν ἀμειβόμενος προσέειπε:
<hom. il. 3.438>	μή με γύναι χαλεποῖσιν ὀνείδεσι θυμὸν ἔνιπτε:
<hom. il. 3.439>	νῦν μὲν γὰρ Μενέλαος ἐνίκησεν σὺν ̓Αθήνῃ,
<hom. il. 3.440>	κεῖνον δ' αὖτις ἐγώ: πάρα γὰρ θεοί εἰσι καὶ ἡμῖν.
<hom. il. 3.441>	ἀλλ' ἄγε δὴ φιλότητι τραπείομεν εὐνηθέντε:
<hom. il. 3.442>	οὐ γάρ πώ ποτέ μ' ὧδέ γ' ἔρως φρένας ἀμφεκάλυψεν,
<hom. il. 3.443>	οὐδ' ὅτε σε πρῶτον Λακεδαίμονος ἐξ ἐρατεινῆς
<hom. il. 3.444>	ἔπλεον ἁρπάξας ἐν ποντοπόροισι νέεσσι,
<hom. il. 3.445>	νήσῳ δ' ἐν Κραναῇ ἐμίγην φιλότητι καὶ εὐνῇ,
<hom. il. 3.446>	ὥς σεο νῦν ἔραμαι καί με γλυκὺς ἵμερος αἱρεῖ.

<hom. il. 3.447>	ἦ ῥα, καὶ ἄρχε λέχος δὲ κιών: ἅμα δ' εἵπετ' ἄκοιτις.

<hom. il. 3.448>	τὼ μὲν ἄρ' ἐν τρητοῖσι κατεύνασθεν λεχέεσσιν,
<hom. il. 3.449>	̓Ατρεί̈δης δ' ἀν' ὅμιλον ἐφοίτα θηρὶ ἐοικὼς
<hom. il. 3.450>	εἴ που ἐσαθρήσειεν ̓Αλέξανδρον θεοειδέα.
<hom. il. 3.451>	ἀλλ' οὔ τις δύνατο Τρώων κλειτῶν τ' ἐπικούρων
<hom. il. 3.452>	δεῖξαι ̓Αλέξανδρον τότ' ἀρηϊφίλῳ Μενελάῳ:
<hom. il. 3.453>	οὐ μὲν γὰρ φιλότητί γ' ἐκεύθανον εἴ τις ἴδοιτο:
<hom. il. 3.454>	ἶσον γάρ σφιν πᾶσιν ἀπήχθετο κηρὶ μελαίνῃ.
<hom. il. 3.455>	τοῖσι δὲ καὶ μετέειπεν ἄναξ ἀνδρῶν ̓Αγαμέμνων:
<hom. il. 3.456>	κέκλυτέ μευ Τρῶες καὶ Δάρδανοι ἠδ' ἐπίκουροι:
<hom. il. 3.457>	νίκη μὲν δὴ φαίνετ' ἀρηϊφίλου Μενελάου,
<hom. il. 3.458>	ὑμεῖς δ' ̓Αργείην ̔Ελένην καὶ κτήμαθ' ἅμ' αὐτῇ
<hom. il. 3.459>	ἔκδοτε, καὶ τιμὴν ἀποτινέμεν ἥν τιν' ἔοικεν,
<hom. il. 3.460>	ἥ τε καὶ ἐσσομένοισι μετ' ἀνθρώποισι πέληται.

<hom. il. 3.461>	ὣς ἔφατ' ̓Ατρεί̈δης, ἐπὶ δ' ᾔνεον ἄλλοι ̓Αχαιοί.

<hom. il. 4.1>	οἳ δὲ θεοὶ πὰρ Ζηνὶ καθήμενοι ἠγορόωντο
<hom. il. 4.2>	χρυσέῳ ἐν δαπέδῳ, μετὰ δέ σφισι πότνια ̔́Ηβη
<hom. il. 4.3>	νέκταρ ἐοινοχόει: τοὶ δὲ χρυσέοις δεπάεσσι
<hom. il. 4.4>	δειδέχατ' ἀλλήλους, Τρώων πόλιν εἰσορόωντες:
<hom. il. 4.5>	αὐτίκ' ἐπειρᾶτο Κρονίδης ἐρεθιζέμεν ̔́Ηρην
<hom. il. 4.6>	κερτομίοις ἐπέεσσι παραβλήδην ἀγορεύων:
<hom. il. 4.7>	δοιαὶ μὲν Μενελάῳ ἀρηγόνες εἰσὶ θεάων
<hom. il. 4.8>	̔́Ηρη τ' ̓Αργείη καὶ ̓Αλαλκομενηὶ̈ς ̓Αθήνη.
<hom. il. 4.9>	ἀλλ' ἤτοι ταὶ νόσφι καθήμεναι εἰσορόωσαι
<hom. il. 4.10>	τέρπεσθον: τῷ δ' αὖτε φιλομειδὴς ̓Αφροδίτη
<hom. il. 4.11>	αἰεὶ παρμέμβλωκε καὶ αὐτοῦ κῆρας ἀμύνει:
<hom. il. 4.12>	καὶ νῦν ἐξεσάωσεν ὀϊόμενον θανέεσθαι.
<hom. il. 4.13>	ἀλλ' ἤτοι νίκη μὲν ἀρηϊφίλου Μενελάου:
<hom. il. 4.14>	ἡμεῖς δὲ φραζώμεθ' ὅπως ἔσται τάδε ἔργα,
<hom. il. 4.15>	ἤ ῥ' αὖτις πόλεμόν τε κακὸν καὶ φύλοπιν αἰνὴν
<hom. il. 4.16>	ὄρσομεν, ἦ φιλότητα μετ' ἀμφοτέροισι βάλωμεν.
<hom. il. 4.17>	εἰ δ' αὖ πως τόδε πᾶσι φίλον καὶ ἡδὺ γένοιτο,
<hom. il. 4.18>	ἤτοι μὲν οἰκέοιτο πόλις Πριάμοιο ἄνακτος,
<hom. il. 4.19>	αὖτις δ' ̓Αργείην ̔Ελένην Μενέλαος ἄγοιτο.

<hom. il. 4.20>	ὣς ἔφαθ', αἳ δ' ἐπέμυξαν ̓Αθηναίη τε καὶ ̔́Ηρη:
<hom. il. 4.21>	πλησίαι αἵ γ' ἥσθην, κακὰ δὲ Τρώεσσι μεδέσθην.
<hom. il. 4.22>	ἤτοι ̓Αθηναίη ἀκέων ἦν οὐδέ τι εἶπε
<hom. il. 4.23>	σκυζομένη Διὶ πατρί, χόλος δέ μιν ἄγριος ᾕρει:
<hom. il. 4.24>	̔́Ηρῃ δ' οὐκ ἔχαδε στῆθος χόλον, ἀλλὰ προσηύδα:
<hom. il. 4.25>	αἰνότατε Κρονίδη ποῖον τὸν μῦθον ἔειπες:
<hom. il. 4.26>	πῶς ἐθέλεις ἅλιον θεῖναι πόνον ἠδ' ἀτέλεστον,
<hom. il. 4.27>	ἱδρῶ θ' ὃν ἵδρωσα μόγῳ, καμέτην δέ μοι ἵπποι
<hom. il. 4.28>	λαὸν ἀγειρούσῃ, Πριάμῳ κακὰ τοῖό τε παισίν.
<hom. il. 4.29>	ἕρδ': ἀτὰρ οὔ τοι πάντες ἐπαινέομεν θεοὶ ἄλλοι.

<hom. il. 4.30>	τὴν δὲ μέγ' ὀχθήσας προσέφη νεφεληγερέτα Ζεύς:
<hom. il. 4.31>	δαιμονίη τί νύ σε Πρίαμος Πριάμοιό τε παῖδες
<hom. il. 4.32>	τόσσα κακὰ ῥέζουσιν, ὅ τ' ἀσπερχὲς μενεαίνεις
<hom. il. 4.33>	̓Ιλίου ἐξαλαπάξαι ἐϋκτίμενον πτολίεθρον;
<hom. il. 4.34>	εἰ δὲ σύ γ' εἰσελθοῦσα πύλας καὶ τείχεα μακρὰ
<hom. il. 4.35>	ὠμὸν βεβρώθοις Πρίαμον Πριάμοιό τε παῖδας
<hom. il. 4.36>	ἄλλους τε Τρῶας, τότε κεν χόλον ἐξακέσαιο.
<hom. il. 4.37>	ἕρξον ὅπως ἐθέλεις: μὴ τοῦτό γε νεῖκος ὀπίσσω
<hom. il. 4.38>	σοὶ καὶ ἐμοὶ μέγ' ἔρισμα μετ' ἀμφοτέροισι γένηται.
<hom. il. 4.39>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom. il. 4.40>	ὁππότε κεν καὶ ἐγὼ μεμαὼς πόλιν ἐξαλαπάξαι
<hom. il. 4.41>	τὴν ἐθέλω ὅθι τοι φίλοι ἀνέρες ἐγγεγάασι,
<hom. il. 4.42>	μή τι διατρίβειν τὸν ἐμὸν χόλον, ἀλλά μ' ἐᾶσαι:
<hom. il. 4.43>	καὶ γὰρ ἐγὼ σοὶ δῶκα ἑκὼν ἀέκοντί γε θυμῷ:
<hom. il. 4.44>	αἳ γὰρ ὑπ' ἠελίῳ τε καὶ οὐρανῷ ἀστερόεντι
<hom. il. 4.45>	ναιετάουσι πόληες ἐπιχθονίων ἀνθρώπων,
<hom. il. 4.46>	τάων μοι περὶ κῆρι τιέσκετο ̓́Ιλιος ἱρὴ
<hom. il. 4.47>	καὶ Πρίαμος καὶ λαὸς ἐϋμμελίω Πριάμοιο.
<hom. il. 4.48>	οὐ γάρ μοί ποτε βωμὸς ἐδεύετο δαιτὸς ἐί̈σης
<hom. il. 4.49>	λοιβῆς τε κνίσης τε: τὸ γὰρ λάχομεν γέρας ἡμεῖς.

<hom. il. 4.50>	τὸν δ' ἠμείβετ' ἔπειτα βοῶπις πότνια ̔́Ηρη:
<hom. il. 4.51>	ἤτοι ἐμοὶ τρεῖς μὲν πολὺ φίλταταί εἰσι πόληες
<hom. il. 4.52>	̓́Αργός τε Σπάρτη τε καὶ εὐρυάγυια Μυκήνη:
<hom. il. 4.53>	τὰς διαπέρσαι ὅτ' ἄν τοι ἀπέχθωνται περὶ κῆρι:
<hom. il. 4.54>	τάων οὔ τοι ἐγὼ πρόσθ' ἵσταμαι οὐδὲ μεγαίρω.
<hom. il. 4.55>	εἴ περ γὰρ φθονέω τε καὶ οὐκ εἰῶ διαπέρσαι,
<hom. il. 4.56>	οὐκ ἀνύω φθονέους' ἐπεὶ ἦ πολὺ φέρτερός ἐσσι.
<hom. il. 4.57>	ἀλλὰ χρὴ καὶ ἐμὸν θέμεναι πόνον οὐκ ἀτέλεστον:
<hom. il. 4.58>	καὶ γὰρ ἐγὼ θεός εἰμι, γένος δέ μοι ἔνθεν ὅθεν σοί,
<hom. il. 4.59>	καί με πρεσβυτάτην τέκετο Κρόνος ἀγκυλομήτης,
<hom. il. 4.60>	ἀμφότερον γενεῇ τε καὶ οὕνεκα σὴ παράκοιτις
<hom. il. 4.61>	κέκλημαι, σὺ δὲ πᾶσι μετ' ἀθανάτοισιν ἀνάσσεις.
<hom. il. 4.62>	ἀλλ' ἤτοι μὲν ταῦθ' ὑποείξομεν ἀλλήλοισι,
<hom. il. 4.63>	σοὶ μὲν ἐγώ, σὺ δ' ἐμοί: ἐπὶ δ' ἕψονται θεοὶ ἄλλοι
<hom. il. 4.64>	ἀθάνατοι: σὺ δὲ θᾶσσον ̓Αθηναίῃ ἐπιτεῖλαι
<hom. il. 4.65>	ἐλθεῖν ἐς Τρώων καὶ ̓Αχαιῶν φύλοπιν αἰνήν,
<hom. il. 4.66>	πειρᾶν δ' ὥς κε Τρῶες ὑπερκύδαντας ̓Αχαιοὺς
<hom. il. 4.67>	ἄρξωσι πρότεροι ὑπὲρ ὅρκια δηλήσασθαι.

<hom. il. 4.68>	ὣς ἔφατ', οὐδ' ἀπίθησε πατὴρ ἀνδρῶν τε θεῶν τε:
<hom. il. 4.69>	αὐτίκ' ̓Αθηναίην ἔπεα πτερόεντα προσηύδα:
<hom. il. 4.70>	αἶψα μάλ' ἐς στρατὸν ἐλθὲ μετὰ Τρῶας καὶ ̓Αχαιούς,
<hom. il. 4.71>	πειρᾶν δ' ὥς κε Τρῶες ὑπερκύδαντας ̓Αχαιοὺς
<hom. il. 4.72>	ἄρξωσι πρότεροι ὑπὲρ ὅρκια δηλήσασθαι.

<hom. il. 4.73>	ὣς εἰπὼν ὄτρυνε πάρος μεμαυῖαν ̓Αθήνην,
<hom. il. 4.74>	βῆ δὲ κατ' Οὐλύμποιο καρήνων ἀί̈ξασα.
<hom. il. 4.75>	οἷον δ' ἀστέρα ἧκε Κρόνου πάϊς ἀγκυλομήτεω
<hom. il. 4.76>	ἢ ναύτῃσι τέρας ἠὲ στρατῷ εὐρέϊ λαῶν
<hom. il. 4.77>	λαμπρόν: τοῦ δέ τε πολλοὶ ἀπὸ σπινθῆρες ἵενται:
<hom. il. 4.78>	τῷ ἐϊκυῖ' ἤϊξεν ἐπὶ χθόνα Παλλὰς ̓Αθήνη,
<hom. il. 4.79>	κὰδ δ' ἔθορ' ἐς μέσσον: θάμβος δ' ἔχεν εἰσορόωντας
<hom. il. 4.80>	Τρῶάς θ' ἱπποδάμους καὶ ἐϋκνήμιδας ̓Αχαιούς:
<hom. il. 4.81>	ὧδε δέ τις εἴπεσκεν ἰδὼν ἐς πλησίον ἄλλον:
<hom. il. 4.82>	ἦ ῥ' αὖτις πόλεμός τε κακὸς καὶ φύλοπις αἰνὴ
<hom. il. 4.83>	ἔσσεται, ἢ φιλότητα μετ' ἀμφοτέροισι τίθησι
<hom. il. 4.84>	Ζεύς, ὅς τ' ἀνθρώπων ταμίης πολέμοιο τέτυκται.

<hom. il. 4.85>	ὣς ἄρα τις εἴπεσκεν ̓Αχαιῶν τε Τρώων τε.
<hom. il. 4.86>	ἣ δ' ἀνδρὶ ἰκέλη Τρώων κατεδύσεθ' ὅμιλον
<hom. il. 4.87>	Λαοδόκῳ ̓Αντηνορίδῃ κρατερῷ αἰχμητῇ,
<hom. il. 4.88>	Πάνδαρον ἀντίθεον διζημένη εἴ που ἐφεύροι.
<hom. il. 4.89>	εὗρε Λυκάονος υἱὸν ἀμύμονά τε κρατερόν τε
<hom. il. 4.90>	ἑσταότ': ἀμφὶ δέ μιν κρατεραὶ στίχες ἀσπιστάων
<hom. il. 4.91>	λαῶν, οἵ οἱ ἕποντο ἀπ' Αἰσήποιο ῥοάων:
<hom. il. 4.92>	ἀγχοῦ δ' ἱσταμένη ἔπεα πτερόεντα προσηύδα:
<hom. il. 4.93>	ἦ ῥά νύ μοί τι πίθοιο Λυκάονος υἱὲ δαί̈φρον.
<hom. il. 4.94>	τλαίης κεν Μενελάῳ ἐπιπροέμεν ταχὺν ἰόν,
<hom. il. 4.95>	πᾶσι δέ κε Τρώεσσι χάριν καὶ κῦδος ἄροιο,
<hom. il. 4.96>	ἐκ πάντων δὲ μάλιστα ̓Αλεξάνδρῳ βασιλῆϊ.
<hom. il. 4.97>	τοῦ κεν δὴ πάμπρωτα παρ' ἀγλαὰ δῶρα φέροιο,
<hom. il. 4.98>	αἴ κεν ἴδῃ Μενέλαον ἀρήϊον ̓Ατρέος υἱὸν
<hom. il. 4.99>	σῷ βέλεϊ δμηθέντα πυρῆς ἐπιβάντ' ἀλεγεινῆς.
<hom. il. 4.100>	ἀλλ' ἄγ' ὀί̈στευσον Μενελάου κυδαλίμοιο,
<hom. il. 4.101>	εὔχεο δ' ̓Απόλλωνι Λυκηγενέϊ κλυτοτόξῳ
<hom. il. 4.102>	ἀρνῶν πρωτογόνων ῥέξειν κλειτὴν ἑκατόμβην
<hom. il. 4.103>	οἴκαδε νοστήσας ἱερῆς εἰς ἄστυ Ζελείης.

<hom. il. 4.104>	ὣς φάτ' ̓Αθηναίη, τῷ δὲ φρένας ἄφρονι πεῖθεν:
<hom. il. 4.105>	αὐτίκ' ἐσύλα τόξον ἐύ̈ξοον ἰξάλου αἰγὸς
<hom. il. 4.106>	ἀγρίου, ὅν ῥά ποτ' αὐτὸς ὑπὸ στέρνοιο τυχήσας
<hom. il. 4.107>	πέτρης ἐκβαίνοντα δεδεγμένος ἐν προδοκῇσι
<hom. il. 4.108>	βεβλήκει πρὸς στῆθος: ὃ δ' ὕπτιος ἔμπεσε πέτρῃ.
<hom. il. 4.109>	τοῦ κέρα ἐκ κεφαλῆς ἑκκαιδεκάδωρα πεφύκει:
<hom. il. 4.110>	καὶ τὰ μὲν ἀσκήσας κεραοξόος ἤραρε τέκτων,
<hom. il. 4.111>	πᾶν δ' εὖ λειήνας χρυσέην ἐπέθηκε κορώνην.
<hom. il. 4.112>	καὶ τὸ μὲν εὖ κατέθηκε τανυσσάμενος ποτὶ γαίῃ
<hom. il. 4.113>	ἀγκλίνας: πρόσθεν δὲ σάκεα σχέθον ἐσθλοὶ ἑταῖροι
<hom. il. 4.114>	μὴ πρὶν ἀναί̈ξειαν ἀρήϊοι υἷες ̓Αχαιῶν
<hom. il. 4.115>	πρὶν βλῆσθαι Μενέλαον ἀρήϊον ̓Ατρέος υἱόν.
<hom. il. 4.116>	αὐτὰρ ὁ σύλα πῶμα φαρέτρης, ἐκ δ' ἕλετ' ἰὸν
<hom. il. 4.117>	ἀβλῆτα πτερόεντα μελαινέων ἕρμ' ὀδυνάων:
<hom. il. 4.118>	αἶψα δ' ἐπὶ νευρῇ κατεκόσμει πικρὸν ὀϊστόν,
<hom. il. 4.119>	εὔχετο δ' ̓Απόλλωνι Λυκηγενέϊ κλυτοτόξῳ
<hom. il. 4.120>	ἀρνῶν πρωτογόνων ῥέξειν κλειτὴν ἑκατόμβην
<hom. il. 4.121>	οἴκαδε νοστήσας ἱερῆς εἰς ἄστυ Ζελείης.
<hom. il. 4.122>	ἕλκε δ' ὁμοῦ γλυφίδας τε λαβὼν καὶ νεῦρα βόεια:
<hom. il. 4.123>	νευρὴν μὲν μαζῷ πέλασεν, τόξῳ δὲ σίδηρον.
<hom. il. 4.124>	αὐτὰρ ἐπεὶ δὴ κυκλοτερὲς μέγα τόξον ἔτεινε,
<hom. il. 4.125>	λίγξε βιός, νευρὴ δὲ μέγ' ἴαχεν, ἆλτο δ' ὀϊστὸς
<hom. il. 4.126>	ὀξυβελὴς καθ' ὅμιλον ἐπιπτέσθαι μενεαίνων.

<hom. il. 4.127>	οὐδὲ σέθεν Μενέλαε θεοὶ μάκαρες λελάθοντο
<hom. il. 4.128>	ἀθάνατοι, πρώτη δὲ Διὸς θυγάτηρ ἀγελείη,
<hom. il. 4.129>	ἥ τοι πρόσθε στᾶσα βέλος ἐχεπευκὲς ἄμυνεν.
<hom. il. 4.130>	ἣ δὲ τόσον μὲν ἔεργεν ἀπὸ χροὸς ὡς ὅτε μήτηρ
<hom. il. 4.131>	παιδὸς ἐέργῃ μυῖαν ὅθ' ἡδέϊ λέξεται ὕπνῳ,
<hom. il. 4.132>	αὐτὴ δ' αὖτ' ἴθυνεν ὅθι ζωστῆρος ὀχῆες
<hom. il. 4.133>	χρύσειοι σύνεχον καὶ διπλόος ἤντετο θώρηξ.
<hom. il. 4.134>	ἐν δ' ἔπεσε ζωστῆρι ἀρηρότι πικρὸς ὀϊστός:
<hom. il. 4.135>	διὰ μὲν ἂρ ζωστῆρος ἐλήλατο δαιδαλέοιο,
<hom. il. 4.136>	καὶ διὰ θώρηκος πολυδαιδάλου ἠρήρειστο
<hom. il. 4.137>	μίτρης θ', ἣν ἐφόρει ἔρυμα χροὸς ἕρκος ἀκόντων,
<hom. il. 4.138>	ἥ οἱ πλεῖστον ἔρυτο: διὰ πρὸ δὲ εἴσατο καὶ τῆς.
<hom. il. 4.139>	ἀκρότατον δ' ἄρ' ὀϊστὸς ἐπέγραψε χρόα φωτός:
<hom. il. 4.140>	αὐτίκα δ' ἔρρεεν αἷμα κελαινεφὲς ἐξ ὠτειλῆς.

<hom. il. 4.141>	ὡς δ' ὅτε τίς τ' ἐλέφαντα γυνὴ φοίνικι μιήνῃ
<hom. il. 4.142>	Μῃονὶς ἠὲ Κάειρα παρήϊον ἔμμεναι ἵππων:
<hom. il. 4.143>	κεῖται δ' ἐν θαλάμῳ, πολέες τέ μιν ἠρήσαντο
<hom. il. 4.144>	ἱππῆες φορέειν: βασιλῆϊ δὲ κεῖται ἄγαλμα,
<hom. il. 4.145>	ἀμφότερον κόσμός θ' ἵππῳ ἐλατῆρί τε κῦδος:
<hom. il. 4.146>	τοῖοί τοι Μενέλαε μιάνθην αἵματι μηροὶ
<hom. il. 4.147>	εὐφυέες κνῆμαί τε ἰδὲ σφυρὰ κάλ' ὑπένερθε.

<hom. il. 4.148>	ῥίγησεν δ' ἄρ' ἔπειτα ἄναξ ἀνδρῶν ̓Αγαμέμνων
<hom. il. 4.149>	ὡς εἶδεν μέλαν αἷμα καταρρέον ἐξ ὠτειλῆς:
<hom. il. 4.150>	ῥίγησεν δὲ καὶ αὐτὸς ἀρηί̈φιλος Μενέλαος.
<hom. il. 4.151>	ὡς δὲ ἴδεν νεῦρόν τε καὶ ὄγκους ἐκτὸς ἐόντας
<hom. il. 4.152>	ἄψορρόν οἱ θυμὸς ἐνὶ στήθεσσιν ἀγέρθη.
<hom. il. 4.153>	τοῖς δὲ βαρὺ στενάχων μετέφη κρείων ̓Αγαμέμνων
<hom. il. 4.154>	χειρὸς ἔχων Μενέλαον, ἐπεστενάχοντο δ' ἑταῖροι:
<hom. il. 4.155>	φίλε κασίγνητε θάνατόν νύ τοι ὅρκι' ἔταμνον
<hom. il. 4.156>	οἶον προστήσας πρὸ ̓Αχαιῶν Τρωσὶ μάχεσθαι,
<hom. il. 4.157>	ὥς ς' ἔβαλον Τρῶες, κατὰ δ' ὅρκια πιστὰ πάτησαν.
<hom. il. 4.158>	οὐ μέν πως ἅλιον πέλει ὅρκιον αἷμά τε ἀρνῶν
<hom. il. 4.159>	σπονδαί τ' ἄκρητοι καὶ δεξιαὶ ᾗς ἐπέπιθμεν.
<hom. il. 4.160>	εἴ περ γάρ τε καὶ αὐτίκ' ̓Ολύμπιος οὐκ ἐτέλεσσεν,
<hom. il. 4.161>	ἔκ τε καὶ ὀψὲ τελεῖ, σύν τε μεγάλῳ ἀπέτισαν
<hom. il. 4.162>	σὺν σφῇσιν κεφαλῇσι γυναιξί τε καὶ τεκέεσσιν.
<hom. il. 4.163>	εὖ γὰρ ἐγὼ τόδε οἶδα κατὰ φρένα καὶ κατὰ θυμόν:
<hom. il. 4.164>	ἔσσεται ἦμαρ ὅτ' ἄν ποτ' ὀλώλῃ ̓́Ιλιος ἱρὴ
<hom. il. 4.165>	καὶ Πρίαμος καὶ λαὸς ἐϋμμελίω Πριάμοιο,
<hom. il. 4.166>	Ζεὺς δέ σφι Κρονίδης ὑψίζυγος αἰθέρι ναίων
<hom. il. 4.167>	αὐτὸς ἐπισσείῃσιν ἐρεμνὴν αἰγίδα πᾶσι
<hom. il. 4.168>	τῆσδ' ἀπάτης κοτέων: τὰ μὲν ἔσσεται οὐκ ἀτέλεστα:
<hom. il. 4.169>	ἀλλά μοι αἰνὸν ἄχος σέθεν ἔσσεται ὦ Μενέλαε
<hom. il. 4.170>	αἴ κε θάνῃς καὶ πότμον ἀναπλήσῃς βιότοιο.
<hom. il. 4.171>	καί κεν ἐλέγχιστος πολυδίψιον ̓́Αργος ἱκοίμην:
<hom. il. 4.172>	αὐτίκα γὰρ μνήσονται ̓Αχαιοὶ πατρίδος αἴης:
<hom. il. 4.173>	κὰδ δέ κεν εὐχωλὴν Πριάμῳ καὶ Τρωσὶ λίποιμεν
<hom. il. 4.174>	̓Αργείην ̔Ελένην: σέο δ' ὀστέα πύσει ἄρουρα
<hom. il. 4.175>	κειμένου ἐν Τροίῃ ἀτελευτήτῳ ἐπὶ ἔργῳ.
<hom. il. 4.176>	καί κέ τις ὧδ' ἐρέει Τρώων ὑπερηνορεόντων
<hom. il. 4.177>	τύμβῳ ἐπιθρῴσκων Μενελάου κυδαλίμοιο:
<hom. il. 4.178>	αἴθ' οὕτως ἐπὶ πᾶσι χόλον τελέσει' ̓Αγαμέμνων,
<hom. il. 4.179>	ὡς καὶ νῦν ἅλιον στρατὸν ἤγαγεν ἐνθάδ' ̓Αχαιῶν,
<hom. il. 4.180>	καὶ δὴ ἔβη οἶκον δὲ φίλην ἐς πατρίδα γαῖαν
<hom. il. 4.181>	σὺν κεινῇσιν νηυσὶ λιπὼν ἀγαθὸν Μενέλαον.
<hom. il. 4.182>	ὥς ποτέ τις ἐρέει: τότε μοι χάνοι εὐρεῖα χθών.

<hom. il. 4.183>	τὸν δ' ἐπιθαρσύνων προσέφη ξανθὸς Μενέλαος:
<hom. il. 4.184>	θάρσει, μηδέ τί πω δειδίσσεο λαὸν ̓Αχαιῶν:
<hom. il. 4.185>	οὐκ ἐν καιρίῳ ὀξὺ πάγη βέλος, ἀλλὰ πάροιθεν
<hom. il. 4.186>	εἰρύσατο ζωστήρ τε παναίολος ἠδ' ὑπένερθε
<hom. il. 4.187>	ζῶμά τε καὶ μίτρη, τὴν χαλκῆες κάμον ἄνδρες.

<hom. il. 4.188>	τὸν δ' ἀπαμειβόμενος προσέφη κρείων ̓Αγαμέμνων:
<hom. il. 4.189>	αἲ γὰρ δὴ οὕτως εἴη φίλος ὦ Μενέλαε:
<hom. il. 4.190>	ἕλκος δ' ἰητὴρ ἐπιμάσσεται ἠδ' ἐπιθήσει
<hom. il. 4.191>	φάρμαχ' ἅ κεν παύσῃσι μελαινάων ὀδυνάων.

<hom. il. 4.192>	ἦ καὶ Ταλθύβιον θεῖον κήρυκα προσηύδα:
<hom. il. 4.193>	Ταλθύβι' ὅττι τάχιστα Μαχάονα δεῦρο κάλεσσον
<hom. il. 4.194>	φῶτ' ̓Ασκληπιοῦ υἱὸν ἀμύμονος ἰητῆρος,
<hom. il. 4.195>	ὄφρα ἴδῃ Μενέλαον ἀρήϊον ̓Ατρέος υἱόν,
<hom. il. 4.196>	ὅν τις ὀϊστεύσας ἔβαλεν τόξων ἐὺ̈ εἰδὼς
<hom. il. 4.197>	Τρώων ἢ Λυκίων, τῷ μὲν κλέος, ἄμμι δὲ πένθος.

<hom. il. 4.198>	ὣς ἔφατ', οὐδ' ἄρα οἱ κῆρυξ ἀπίθησεν ἀκούσας,
<hom. il. 4.199>	βῆ δ' ἰέναι κατὰ λαὸν ̓Αχαιῶν χαλκοχιτώνων
<hom. il. 4.200>	παπταίνων ἥρωα Μαχάονα: τὸν δὲ νόησεν
<hom. il. 4.201>	ἑσταότ': ἀμφὶ δέ μιν κρατεραὶ στίχες ἀσπιστάων
<hom. il. 4.202>	λαῶν, οἵ οἱ ἕποντο Τρίκης ἐξ ἱπποβότοιο.
<hom. il. 4.203>	ἀγχοῦ δ' ἱστάμενος ἔπεα πτερόεντα προσηύδα:
<hom. il. 4.204>	ὄρς' ̓Ασκληπιάδη, καλέει κρείων ̓Αγαμέμνων,
<hom. il. 4.205>	ὄφρα ἴδῃς Μενέλαον ἀρήϊον ἀρχὸν ̓Αχαιῶν,
<hom. il. 4.206>	ὅν τις ὀϊστεύσας ἔβαλεν τόξων ἐὺ̈ εἰδὼς
<hom. il. 4.207>	Τρώων ἢ Λυκίων, τῷ μὲν κλέος, ἄμμι δὲ πένθος.

<hom. il. 4.208>	ὣς φάτο, τῷ δ' ἄρα θυμὸν ἐνὶ στήθεσσιν ὄρινε:
<hom. il. 4.209>	βὰν δ' ἰέναι καθ' ὅμιλον ἀνὰ στρατὸν εὐρὺν ̓Αχαιῶν.
<hom. il. 4.210>	ἀλλ' ὅτε δή ῥ' ἵκανον ὅθι ξανθὸς Μενέλαος
<hom. il. 4.211>	βλήμενος ἦν, περὶ δ' αὐτὸν ἀγηγέραθ' ὅσσοι ἄριστοι
<hom. il. 4.212>	κυκλός', ὃ δ' ἐν μέσσοισι παρίστατο ἰσόθεος φώς,
<hom. il. 4.213>	αὐτίκα δ' ἐκ ζωστῆρος ἀρηρότος ἕλκεν ὀϊστόν:
<hom. il. 4.214>	τοῦ δ' ἐξελκομένοιο πάλιν ἄγεν ὀξέες ὄγκοι.
<hom. il. 4.215>	λῦσε δέ οἱ ζωστῆρα παναίολον ἠδ' ὑπένερθε
<hom. il. 4.216>	ζῶμά τε καὶ μίτρην, τὴν χαλκῆες κάμον ἄνδρες.
<hom. il. 4.217>	αὐτὰρ ἐπεὶ ἴδεν ἕλκος ὅθ' ἔμπεσε πικρὸς ὀϊστός,
<hom. il. 4.218>	αἷμ' ἐκμυζήσας ἐπ' ἄρ' ἤπια φάρμακα εἰδὼς
<hom. il. 4.219>	πάσσε, τά οἵ ποτε πατρὶ φίλα φρονέων πόρε Χείρων.

<hom. il. 4.220>	ὄφρα τοὶ ἀμφεπένοντο βοὴν ἀγαθὸν Μενέλαον,
<hom. il. 4.221>	τόφρα δ' ἐπὶ Τρώων στίχες ἤλυθον ἀσπιστάων:
<hom. il. 4.222>	οἳ δ' αὖτις κατὰ τεύχε' ἔδυν, μνήσαντο δὲ χάρμης.

<hom. il. 4.223>	ἔνθ' οὐκ ἂν βρίζοντα ἴδοις ̓Αγαμέμνονα δῖον
<hom. il. 4.224>	οὐδὲ καταπτώσσοντ' οὐδ' οὐκ ἐθέλοντα μάχεσθαι,
<hom. il. 4.225>	ἀλλὰ μάλα σπεύδοντα μάχην ἐς κυδιάνειραν.
<hom. il. 4.226>	ἵππους μὲν γὰρ ἔασε καὶ ἅρματα ποικίλα χαλκῷ:
<hom. il. 4.227>	καὶ τοὺς μὲν θεράπων ἀπάνευθ' ἔχε φυσιόωντας
<hom. il. 4.228>	Εὐρυμέδων υἱὸς Πτολεμαίου Πειραί̈δαο:
<hom. il. 4.229>	τῷ μάλα πόλλ' ἐπέτελλε παρισχέμεν ὁππότε κέν μιν
<hom. il. 4.230>	γυῖα λάβῃ κάματος πολέας διὰ κοιρανέοντα:
<hom. il. 4.231>	αὐτὰρ ὃ πεζὸς ἐὼν ἐπεπωλεῖτο στίχας ἀνδρῶν:
<hom. il. 4.232>	καί ῥ' οὓς μὲν σπεύδοντας ἴδοι Δαναῶν ταχυπώλων,
<hom. il. 4.233>	τοὺς μάλα θαρσύνεσκε παριστάμενος ἐπέεσσιν:
<hom. il. 4.234>	̓Αργεῖοι μή πώ τι μεθίετε θούριδος ἀλκῆς:
<hom. il. 4.235>	οὐ γὰρ ἐπὶ ψευδέσσι πατὴρ Ζεὺς ἔσσετ' ἀρωγός,
<hom. il. 4.236>	ἀλλ' οἵ περ πρότεροι ὑπὲρ ὅρκια δηλήσαντο
<hom. il. 4.237>	τῶν ἤτοι αὐτῶν τέρενα χρόα γῦπες ἔδονται,
<hom. il. 4.238>	ἡμεῖς αὖτ' ἀλόχους τε φίλας καὶ νήπια τέκνα
<hom. il. 4.239>	ἄξομεν ἐν νήεσσιν, ἐπὴν πτολίεθρον ἕλωμεν.

<hom. il. 4.240>	οὕς τινας αὖ μεθιέντας ἴδοι στυγεροῦ πολέμοιο,
<hom. il. 4.241>	τοὺς μάλα νεικείεσκε χολωτοῖσιν ἐπέεσσιν:

<hom. il. 4.242>	̓Αργεῖοι ἰόμωροι ἐλεγχέες οὔ νυ σέβεσθε;
<hom. il. 4.243>	τίφθ' οὕτως ἔστητε τεθηπότες ἠύ̈τε νεβροί,
<hom. il. 4.244>	αἵ τ' ἐπεὶ οὖν ἔκαμον πολέος πεδίοιο θέουσαι
<hom. il. 4.245>	ἑστᾶς', οὐδ' ἄρα τίς σφι μετὰ φρεσὶ γίγνεται ἀλκή:
<hom. il. 4.246>	ὣς ὑμεῖς ἔστητε τεθηπότες οὐδὲ μάχεσθε.
<hom. il. 4.247>	ἦ μένετε Τρῶας σχεδὸν ἐλθέμεν ἔνθά τε νῆες
<hom. il. 4.248>	εἰρύατ' εὔπρυμνοι πολιῆς ἐπὶ θινὶ θαλάσσης,
<hom. il. 4.249>	ὄφρα ἴδητ' αἴ κ' ὔμμιν ὑπέρσχῃ χεῖρα Κρονίων;

<hom. il. 4.250>	ὣς ὅ γε κοιρανέων ἐπεπωλεῖτο στίχας ἀνδρῶν:
<hom. il. 4.251>	ἦλθε δ' ἐπὶ Κρήτεσσι κιὼν ἀνὰ οὐλαμὸν ἀνδρῶν.
<hom. il. 4.252>	οἳ δ' ἀμφ' ̓Ιδομενῆα δαί̈φρονα θωρήσσοντο:
<hom. il. 4.253>	̓Ιδομενεὺς μὲν ἐνὶ προμάχοις συὶ̈ εἴκελος ἀλκήν,
<hom. il. 4.254>	Μηριόνης δ' ἄρα οἱ πυμάτας ὄτρυνε φάλαγγας.
<hom. il. 4.255>	τοὺς δὲ ἰδὼν γήθησεν ἄναξ ἀνδρῶν ̓Αγαμέμνων,
<hom. il. 4.256>	αὐτίκα δ' ̓Ιδομενῆα προσηύδα μειλιχίοισιν:
<hom. il. 4.257>	̓Ιδομενεῦ περὶ μέν σε τίω Δαναῶν ταχυπώλων
<hom. il. 4.258>	ἠμὲν ἐνὶ πτολέμῳ ἠδ' ἀλλοίῳ ἐπὶ ἔργῳ
<hom. il. 4.259>	ἠδ' ἐν δαίθ', ὅτε πέρ τε γερούσιον αἴθοπα οἶνον
<hom. il. 4.260>	̓Αργείων οἳ ἄριστοι ἐνὶ κρητῆρι κέρωνται.
<hom. il. 4.261>	εἴ περ γάρ τ' ἄλλοι γε κάρη κομόωντες ̓Αχαιοὶ
<hom. il. 4.262>	δαιτρὸν πίνωσιν, σὸν δὲ πλεῖον δέπας αἰεὶ
<hom. il. 4.263>	ἕστηχ', ὥς περ ἐμοί, πιέειν ὅτε θυμὸς ἀνώγοι.
<hom. il. 4.264>	ἀλλ' ὄρσευ πόλεμον δ' οἷος πάρος εὔχεαι εἶναι.

<hom. il. 4.265>	τὸν δ' αὖτ' ̓Ιδομενεὺς Κρητῶν ἀγὸς ἀντίον ηὔδα:
<hom. il. 4.266>	̓Ατρεί̈δη μάλα μέν τοι ἐγὼν ἐρίηρος ἑταῖρος
<hom. il. 4.267>	ἔσσομαι, ὡς τὸ πρῶτον ὑπέστην καὶ κατένευσα:
<hom. il. 4.268>	ἀλλ' ἄλλους ὄτρυνε κάρη κομόωντας ̓Αχαιοὺς
<hom. il. 4.269>	ὄφρα τάχιστα μαχώμεθ', ἐπεὶ σύν γ' ὅρκι' ἔχευαν
<hom. il. 4.270>	Τρῶες: τοῖσιν δ' αὖ θάνατος καὶ κήδε' ὀπίσσω
<hom. il. 4.271>	ἔσσετ' ἐπεὶ πρότεροι ὑπὲρ ὅρκια δηλήσαντο.

<hom. il. 4.272>	ὣς ἔφατ', ̓Ατρεί̈δης δὲ παρῴχετο γηθόσυνος κῆρ:
<hom. il. 4.273>	ἦλθε δ' ἐπ' Αἰάντεσσι κιὼν ἀνὰ οὐλαμὸν ἀνδρῶν:
<hom. il. 4.274>	τὼ δὲ κορυσσέσθην, ἅμα δὲ νέφος εἵπετο πεζῶν.
<hom. il. 4.275>	ὡς δ' ὅτ' ἀπὸ σκοπιῆς εἶδεν νέφος αἰπόλος ἀνὴρ
<hom. il. 4.276>	ἐρχόμενον κατὰ πόντον ὑπὸ Ζεφύροιο ἰωῆς:
<hom. il. 4.277>	τῷ δέ τ' ἄνευθεν ἐόντι μελάντερον ἠύ̈τε πίσσα
<hom. il. 4.278>	φαίνετ' ἰὸν κατὰ πόντον, ἄγει δέ τε λαίλαπα πολλήν,
<hom. il. 4.279>	ῥίγησέν τε ἰδών, ὑπό τε σπέος ἤλασε μῆλα:
<hom. il. 4.280>	τοῖαι ἅμ' Αἰάντεσσι διοτρεφέων αἰζηῶν
<hom. il. 4.281>	δήϊον ἐς πόλεμον πυκιναὶ κίνυντο φάλαγγες
<hom. il. 4.282>	κυάνεαι, σάκεσίν τε καὶ ἔγχεσι πεφρικυῖαι.
<hom. il. 4.283>	καὶ τοὺς μὲν γήθησεν ἰδὼν κρείων ̓Αγαμέμνων,
<hom. il. 4.284>	καί σφεας φωνήσας ἔπεα πτερόεντα προσηύδα:
<hom. il. 4.285>	Αἴαντ' ̓Αργείων ἡγήτορε χαλκοχιτώνων,
<hom. il. 4.286>	σφῶϊ μέν: οὐ γὰρ ἔοικ' ὀτρυνέμεν: οὔ τι κελεύω:
<hom. il. 4.287>	αὐτὼ γὰρ μάλα λαὸν ἀνώγετον ἶφι μάχεσθαι.
<hom. il. 4.288>	αἲ γὰρ Ζεῦ τε πάτερ καὶ ̓Αθηναίη καὶ ̓́Απολλον
<hom. il. 4.289>	τοῖος πᾶσιν θυμὸς ἐνὶ στήθεσσι γένοιτο:
<hom. il. 4.290>	τώ κε τάχ' ἠμύσειε πόλις Πριάμοιο ἄνακτος
<hom. il. 4.291>	χερσὶν ὑφ' ἡμετέρῃσιν ἁλοῦσά τε περθομένη τε.

<hom. il. 4.292>	ὣς εἰπὼν τοὺς μὲν λίπεν αὐτοῦ, βῆ δὲ μετ' ἄλλους:
<hom. il. 4.293>	ἔνθ' ὅ γε Νέστορ' ἔτετμε λιγὺν Πυλίων ἀγορητὴν
<hom. il. 4.294>	οὓς ἑτάρους στέλλοντα καὶ ὀτρύνοντα μάχεσθαι
<hom. il. 4.295>	ἀμφὶ μέγαν Πελάγοντα ̓Αλάστορά τε Χρομίον τε
<hom. il. 4.296>	Αἵμονά τε κρείοντα Βίαντά τε ποιμένα λαῶν:
<hom. il. 4.297>	ἱππῆας μὲν πρῶτα σὺν ἵπποισιν καὶ ὄχεσφι,
<hom. il. 4.298>	πεζοὺς δ' ἐξόπιθε στῆσεν πολέας τε καὶ ἐσθλοὺς
<hom. il. 4.299>	ἕρκος ἔμεν πολέμοιο: κακοὺς δ' ἐς μέσσον ἔλασσεν,
<hom. il. 4.300>	ὄφρα καὶ οὐκ ἐθέλων τις ἀναγκαίῃ πολεμίζοι.
<hom. il. 4.301>	ἱππεῦσιν μὲν πρῶτ' ἐπετέλλετο: τοὺς γὰρ ἀνώγει
<hom. il. 4.302>	σφοὺς ἵππους ἐχέμεν μηδὲ κλονέεσθαι ὁμίλῳ:
<hom. il. 4.303>	μηδέ τις ἱπποσύνῃ τε καὶ ἠνορέηφι πεποιθὼς
<hom. il. 4.304>	οἶος πρόσθ' ἄλλων μεμάτω Τρώεσσι μάχεσθαι,
<hom. il. 4.305>	μηδ' ἀναχωρείτω: ἀλαπαδνότεροι γὰρ ἔσεσθε.
<hom. il. 4.306>	ὃς δέ κ' ἀνὴρ ἀπὸ ὧν ὀχέων ἕτερ' ἅρμαθ' ἵκηται
<hom. il. 4.307>	ἔγχει ὀρεξάσθω, ἐπεὶ ἦ πολὺ φέρτερον οὕτω.
<hom. il. 4.308>	ὧδε καὶ οἱ πρότεροι πόλεας καὶ τείχε' ἐπόρθεον
<hom. il. 4.309>	τόνδε νόον καὶ θυμὸν ἐνὶ στήθεσσιν ἔχοντες.

<hom. il. 4.310>	ὣς ὃ γέρων ὄτρυνε πάλαι πολέμων ἐὺ̈ εἰδώς:
<hom. il. 4.311>	καὶ τὸν μὲν γήθησεν ἰδὼν κρείων ̓Αγαμέμνων,
<hom. il. 4.312>	καί μιν φωνήσας ἔπεα πτερόεντα προσηύδα:
<hom. il. 4.313>	ὦ γέρον εἴθ' ὡς θυμὸς ἐνὶ στήθεσσι φίλοισιν
<hom. il. 4.314>	ὥς τοι γούναθ' ἕποιτο, βίη δέ τοι ἔμπεδος εἴη:
<hom. il. 4.315>	ἀλλά σε γῆρας τείρει ὁμοίϊον: ὡς ὄφελέν τις
<hom. il. 4.316>	ἀνδρῶν ἄλλος ἔχειν, σὺ δὲ κουροτέροισι μετεῖναι.

<hom. il. 4.317>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom. il. 4.318>	̓Ατρεί̈δη μάλα μέν τοι ἐγὼν ἐθέλοιμι καὶ αὐτὸς
<hom. il. 4.319>	ὣς ἔμεν ὡς ὅτε δῖον ̓Ερευθαλίωνα κατέκταν.
<hom. il. 4.320>	ἀλλ' οὔ πως ἅμα πάντα θεοὶ δόσαν ἀνθρώποισιν:
<hom. il. 4.321>	εἰ τότε κοῦρος ἔα νῦν αὖτέ με γῆρας ὀπάζει.
<hom. il. 4.322>	ἀλλὰ καὶ ὧς ἱππεῦσι μετέσσομαι ἠδὲ κελεύσω
<hom. il. 4.323>	βουλῇ καὶ μύθοισι: τὸ γὰρ γέρας ἐστὶ γερόντων.
<hom. il. 4.324>	αἰχμὰς δ' αἰχμάσσουσι νεώτεροι, οἵ περ ἐμεῖο
<hom. il. 4.325>	ὁπλότεροι γεγάασι πεποίθασίν τε βίηφιν.

<hom. il. 4.326>	ὣς ἔφατ', ̓Ατρεί̈δης δὲ παρῴχετο γηθόσυνος κῆρ.
<hom. il. 4.327>	εὗρ' υἱὸν Πετεῶο Μενεσθῆα πλήξιππον
<hom. il. 4.328>	ἑσταότ': ἀμφὶ δ' ̓Αθηναῖοι μήστωρες ἀϋτῆς:
<hom. il. 4.329>	αὐτὰρ ὃ πλησίον ἑστήκει πολύμητις ̓Οδυσσεύς,
<hom. il. 4.330>	πὰρ δὲ Κεφαλλήνων ἀμφὶ στίχες οὐκ ἀλαπαδναὶ
<hom. il. 4.331>	ἕστασαν: οὐ γάρ πώ σφιν ἀκούετο λαὸς ἀϋτῆς,
<hom. il. 4.332>	ἀλλὰ νέον συνορινόμεναι κίνυντο φάλαγγες
<hom. il. 4.333>	Τρώων ἱπποδάμων καὶ ̓Αχαιῶν: οἳ δὲ μένοντες
<hom. il. 4.334>	ἕστασαν ὁππότε πύργος ̓Αχαιῶν ἄλλος ἐπελθὼν
<hom. il. 4.335>	Τρώων ὁρμήσειε καὶ ἄρξειαν πολέμοιο.
<hom. il. 4.336>	τοὺς δὲ ἰδὼν νείκεσσεν ἄναξ ἀνδρῶν ̓Αγαμέμνων,
<hom. il. 4.337>	καί σφεας φωνήσας ἔπεα πτερόεντα προσηύδα:
<hom. il. 4.338>	ὦ υἱὲ Πετεῶο διοτρεφέος βασιλῆος,
<hom. il. 4.339>	καὶ σὺ κακοῖσι δόλοισι κεκασμένε κερδαλεόφρον
<hom. il. 4.340>	τίπτε καταπτώσσοντες ἀφέστατε, μίμνετε δ' ἄλλους;
<hom. il. 4.341>	σφῶϊν μέν τ' ἐπέοικε μετὰ πρώτοισιν ἐόντας
<hom. il. 4.342>	ἑστάμεν ἠδὲ μάχης καυστείρης ἀντιβολῆσαι:
<hom. il. 4.343>	πρώτω γὰρ καὶ δαιτὸς ἀκουάζεσθον ἐμεῖο,
<hom. il. 4.344>	ὁππότε δαῖτα γέρουσιν ἐφοπλίζωμεν ̓Αχαιοί.
<hom. il. 4.345>	ἔνθα φίλ' ὀπταλέα κρέα ἔδμεναι ἠδὲ κύπελλα
<hom. il. 4.346>	οἴνου πινέμεναι μελιηδέος ὄφρ' ἐθέλητον:
<hom. il. 4.347>	νῦν δὲ φίλως χ' ὁρόῳτε καὶ εἰ δέκα πύργοι ̓Αχαιῶν
<hom. il. 4.348>	ὑμείων προπάροιθε μαχοίατο νηλέϊ χαλκῷ.

<hom. il. 4.349>	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
<hom. il. 4.350>	̓Ατρεί̈δη ποῖόν σε ἔπος φύγεν ἕρκος ὀδόντων;
<hom. il. 4.351>	πῶς δὴ φῂς πολέμοιο μεθιέμεν ὁππότ' ̓Αχαιοὶ
<hom. il. 4.352>	Τρωσὶν ἐφ' ἱπποδάμοισιν ἐγείρομεν ὀξὺν ̓́Αρηα;
<hom. il. 4.353>	ὄψεαι αἴ κ' ἐθέλῃσθα καὶ αἴ κέν τοι τὰ μεμήλῃ
<hom. il. 4.354>	Τηλεμάχοιο φίλον πατέρα προμάχοισι μιγέντα
<hom. il. 4.355>	Τρώων ἱπποδάμων: σὺ δὲ ταῦτ' ἀνεμώλια βάζεις.

<hom. il. 4.356>	τὸν δ' ἐπιμειδήσας προσέφη κρείων ̓Αγαμέμνων
<hom. il. 4.357>	ὡς γνῶ χωομένοιο: πάλιν δ' ὅ γε λάζετο μῦθον:
<hom. il. 4.358>	διογενὲς Λαερτιάδη πολυμήχαν' ̓Οδυσσεῦ
<hom. il. 4.359>	οὔτέ σε νεικείω περιώσιον οὔτε κελεύω:
<hom. il. 4.360>	οἶδα γὰρ ὥς τοι θυμὸς ἐνὶ στήθεσσι φίλοισιν
<hom. il. 4.361>	ἤπια δήνεα οἶδε: τὰ γὰρ φρονέεις ἅ τ' ἐγώ περ.
<hom. il. 4.362>	ἀλλ' ἴθι ταῦτα δ' ὄπισθεν ἀρεσσόμεθ' εἴ τι κακὸν νῦν
<hom. il. 4.363>	εἴρηται, τὰ δὲ πάντα θεοὶ μεταμώνια θεῖεν.

<hom. il. 4.364>	ὣς εἰπὼν τοὺς μὲν λίπεν αὐτοῦ, βῆ δὲ μετ' ἄλλους.
<hom. il. 4.365>	εὗρε δὲ Τυδέος υἱὸν ὑπέρθυμον Διομήδεα
<hom. il. 4.366>	ἑσταότ' ἔν θ' ἵπποισι καὶ ἅρμασι κολλητοῖσι:
<hom. il. 4.367>	πὰρ δέ οἱ ἑστήκει Σθένελος Καπανήϊος υἱός.
<hom. il. 4.368>	καὶ τὸν μὲν νείκεσσεν ἰδὼν κρείων ̓Αγαμέμνων,
<hom. il. 4.369>	καί μιν φωνήσας ἔπεα πτερόεντα προσηύδα:
<hom. il. 4.370>	ὤ μοι Τυδέος υἱὲ δαί̈φρονος ἱπποδάμοιο
<hom. il. 4.371>	τί πτώσσεις, τί δ' ὀπιπεύεις πολέμοιο γεφύρας;
<hom. il. 4.372>	οὐ μὲν Τυδέϊ γ' ὧδε φίλον πτωσκαζέμεν ἦεν,
<hom. il. 4.373>	ἀλλὰ πολὺ πρὸ φίλων ἑτάρων δηί̈οισι μάχεσθαι,
<hom. il. 4.374>	ὡς φάσαν οἵ μιν ἴδοντο πονεύμενον: οὐ γὰρ ἔγωγε
<hom. il. 4.375>	ἤντης' οὐδὲ ἴδον: περὶ δ' ἄλλων φασὶ γενέσθαι.
<hom. il. 4.376>	ἤτοι μὲν γὰρ ἄτερ πολέμου εἰσῆλθε Μυκήνας
<hom. il. 4.377>	ξεῖνος ἅμ' ἀντιθέῳ Πολυνείκεϊ λαὸν ἀγείρων:
<hom. il. 4.378>	οἳ δὲ τότ' ἐστρατόωνθ' ἱερὰ πρὸς τείχεα Θήβης,
<hom. il. 4.379>	καί ῥα μάλα λίσσοντο δόμεν κλειτοὺς ἐπικούρους:
<hom. il. 4.380>	οἳ δ' ἔθελον δόμεναι καὶ ἐπῄνεον ὡς ἐκέλευον:
<hom. il. 4.381>	ἀλλὰ Ζεὺς ἔτρεψε παραίσια σήματα φαίνων.
<hom. il. 4.382>	οἳ δ' ἐπεὶ οὖν ᾤχοντο ἰδὲ πρὸ ὁδοῦ ἐγένοντο,
<hom. il. 4.383>	̓Ασωπὸν δ' ἵκοντο βαθύσχοινον λεχεποίην,
<hom. il. 4.384>	ἔνθ' αὖτ' ἀγγελίην ἐπὶ Τυδῆ στεῖλαν ̓Αχαιοί.
<hom. il. 4.385>	αὐτὰρ ὃ βῆ, πολέας δὲ κιχήσατο Καδμεί̈ωνας
<hom. il. 4.386>	δαινυμένους κατὰ δῶμα βίης ̓Ετεοκληείης.
<hom. il. 4.387>	ἔνθ' οὐδὲ ξεῖνός περ ἐὼν ἱππηλάτα Τυδεὺς
<hom. il. 4.388>	τάρβει, μοῦνος ἐὼν πολέσιν μετὰ Καδμείοισιν,
<hom. il. 4.389>	ἀλλ' ὅ γ' ἀεθλεύειν προκαλίζετο, πάντα δ' ἐνίκα
<hom. il. 4.390>	ῥηϊδίως: τοίη οἱ ἐπίρροθος ἦεν ̓Αθήνη.
<hom. il. 4.391>	οἳ δὲ χολωσάμενοι Καδμεῖοι κέντορες ἵππων
<hom. il. 4.392>	ἂψ ἄρ' ἀνερχομένῳ πυκινὸν λόχον εἷσαν ἄγοντες
<hom. il. 4.393>	κούρους πεντήκοντα: δύω δ' ἡγήτορες ἦσαν,
<hom. il. 4.394>	Μαίων Αἱμονίδης ἐπιείκελος ἀθανάτοισιν,
<hom. il. 4.395>	υἱός τ' Αὐτοφόνοιο μενεπτόλεμος Πολυφόντης.
<hom. il. 4.396>	Τυδεὺς μὲν καὶ τοῖσιν ἀεικέα πότμον ἐφῆκε:
<hom. il. 4.397>	πάντας ἔπεφν', ἕνα δ' οἶον ἵει οἶκον δὲ νέεσθαι:
<hom. il. 4.398>	Μαίον' ἄρα προέηκε θεῶν τεράεσσι πιθήσας.
<hom. il. 4.399>	τοῖος ἔην Τυδεὺς Αἰτώλιος: ἀλλὰ τὸν υἱὸν
<hom. il. 4.400>	γείνατο εἷο χέρεια μάχῃ, ἀγορῇ δέ τ' ἀμείνω.

<hom. il. 4.401>	ὣς φάτο, τὸν δ' οὔ τι προσέφη κρατερὸς Διομήδης
<hom. il. 4.402>	αἰδεσθεὶς βασιλῆος ἐνιπὴν αἰδοίοιο:
<hom. il. 4.403>	τὸν δ' υἱὸς Καπανῆος ἀμείψατο κυδαλίμοιο:
<hom. il. 4.404>	̓Ατρεί̈δη μὴ ψεύδε' ἐπιστάμενος σάφα εἰπεῖν:
<hom. il. 4.405>	ἡμεῖς τοι πατέρων μέγ' ἀμείνονες εὐχόμεθ' εἶναι:
<hom. il. 4.406>	ἡμεῖς καὶ Θήβης ἕδος εἵλομεν ἑπταπύλοιο
<hom. il. 4.407>	παυρότερον λαὸν ἀγαγόνθ' ὑπὸ τεῖχος ἄρειον,
<hom. il. 4.408>	πειθόμενοι τεράεσσι θεῶν καὶ Ζηνὸς ἀρωγῇ:
<hom. il. 4.409>	κεῖνοι δὲ σφετέρῃσιν ἀτασθαλίῃσιν ὄλοντο:
<hom. il. 4.410>	τὼ μή μοι πατέρας ποθ' ὁμοίῃ ἔνθεο τιμῇ.

<hom. il. 4.411>	τὸν δ' ἄρ' ὑπόδρα ἰδὼν προσέφη κρατερὸς Διομήδης:
<hom. il. 4.412>	τέττα, σιωπῇ ἧσο, ἐμῷ δ' ἐπιπείθεο μύθῳ:
<hom. il. 4.413>	οὐ γὰρ ἐγὼ νεμεσῶ ̓Αγαμέμνονι ποιμένι λαῶν
<hom. il. 4.414>	ὀτρύνοντι μάχεσθαι ἐϋκνήμιδας ̓Αχαιούς:
<hom. il. 4.415>	τούτῳ μὲν γὰρ κῦδος ἅμ' ἕψεται εἴ κεν ̓Αχαιοὶ
<hom. il. 4.416>	Τρῶας δῃώσωσιν ἕλωσί τε ̓́Ιλιον ἱρήν,
<hom. il. 4.417>	τούτῳ δ' αὖ μέγα πένθος ̓Αχαιῶν δῃωθέντων.
<hom. il. 4.418>	ἀλλ' ἄγε δὴ καὶ νῶϊ μεδώμεθα θούριδος ἀλκῆς.

<hom. il. 4.419>	ἦ ῥα καὶ ἐξ ὀχέων σὺν τεύχεσιν ἆλτο χαμᾶζε:
<hom. il. 4.420>	δεινὸν δ' ἔβραχε χαλκὸς ἐπὶ στήθεσσιν ἄνακτος
<hom. il. 4.421>	ὀρνυμένου: ὑπό κεν ταλασίφρονά περ δέος εἷλεν.

<hom. il. 4.422>	ὡς δ' ὅτ' ἐν αἰγιαλῷ πολυηχέϊ κῦμα θαλάσσης
<hom. il. 4.423>	ὄρνυτ' ἐπασσύτερον Ζεφύρου ὕπο κινήσαντος:
<hom. il. 4.424>	πόντῳ μέν τε πρῶτα κορύσσεται, αὐτὰρ ἔπειτα
<hom. il. 4.425>	χέρσῳ ῥηγνύμενον μεγάλα βρέμει, ἀμφὶ δέ τ' ἄκρας
<hom. il. 4.426>	κυρτὸν ἐὸν κορυφοῦται, ἀποπτύει δ' ἁλὸς ἄχνην:
<hom. il. 4.427>	ὣς τότ' ἐπασσύτεραι Δαναῶν κίνυντο φάλαγγες
<hom. il. 4.428>	νωλεμέως πόλεμον δέ: κέλευε δὲ οἷσιν ἕκαστος
<hom. il. 4.429>	ἡγεμόνων: οἳ δ' ἄλλοι ἀκὴν ἴσαν, οὐδέ κε φαίης
<hom. il. 4.430>	τόσσον λαὸν ἕπεσθαι ἔχοντ' ἐν στήθεσιν αὐδήν,
<hom. il. 4.431>	σιγῇ δειδιότες σημάντορας: ἀμφὶ δὲ πᾶσι
<hom. il. 4.432>	τεύχεα ποικίλ' ἔλαμπε, τὰ εἱμένοι ἐστιχόωντο.
<hom. il. 4.433>	Τρῶες δ', ὥς τ' ὄϊες πολυπάμονος ἀνδρὸς ἐν αὐλῇ
<hom. il. 4.434>	μυρίαι ἑστήκασιν ἀμελγόμεναι γάλα λευκὸν
<hom. il. 4.435>	ἀζηχὲς μεμακυῖαι ἀκούουσαι ὄπα ἀρνῶν,
<hom. il. 4.436>	ὣς Τρώων ἀλαλητὸς ἀνὰ στρατὸν εὐρὺν ὀρώρει:
<hom. il. 4.437>	οὐ γὰρ πάντων ἦεν ὁμὸς θρόος οὐδ' ἴα γῆρυς,
<hom. il. 4.438>	ἀλλὰ γλῶσσα μέμικτο, πολύκλητοι δ' ἔσαν ἄνδρες.
<hom. il. 4.439>	ὄρσε δὲ τοὺς μὲν ̓́Αρης, τοὺς δὲ γλαυκῶπις ̓Αθήνη
<hom. il. 4.440>	Δεῖμός τ' ἠδὲ Φόβος καὶ ̓́Ερις ἄμοτον μεμαυῖα,
<hom. il. 4.441>	̓́Αρεος ἀνδροφόνοιο κασιγνήτη ἑτάρη τε,
<hom. il. 4.442>	ἥ τ' ὀλίγη μὲν πρῶτα κορύσσεται, αὐτὰρ ἔπειτα
<hom. il. 4.443>	οὐρανῷ ἐστήριξε κάρη καὶ ἐπὶ χθονὶ βαίνει:
<hom. il. 4.444>	ἥ σφιν καὶ τότε νεῖκος ὁμοίϊον ἔμβαλε μέσσῳ
<hom. il. 4.445>	ἐρχομένη καθ' ὅμιλον ὀφέλλουσα στόνον ἀνδρῶν.

<hom. il. 4.446>	οἳ δ' ὅτε δή ῥ' ἐς χῶρον ἕνα ξυνιόντες ἵκοντο,
<hom. il. 4.447>	σύν ῥ' ἔβαλον ῥινούς, σὺν δ' ἔγχεα καὶ μένε' ἀνδρῶν
<hom. il. 4.448>	χαλκεοθωρήκων: ἀτὰρ ἀσπίδες ὀμφαλόεσσαι
<hom. il. 4.449>	ἔπληντ' ἀλλήλῃσι, πολὺς δ' ὀρυμαγδὸς ὀρώρει.
<hom. il. 4.450>	ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν
<hom. il. 4.451>	ὀλλύντων τε καὶ ὀλλυμένων, ῥέε δ' αἵματι γαῖα.
<hom. il. 4.452>	ὡς δ' ὅτε χείμαρροι ποταμοὶ κατ' ὄρεσφι ῥέοντες
<hom. il. 4.453>	ἐς μισγάγκειαν συμβάλλετον ὄβριμον ὕδωρ
<hom. il. 4.454>	κρουνῶν ἐκ μεγάλων κοίλης ἔντοσθε χαράδρης,
<hom. il. 4.455>	τῶν δέ τε τηλόσε δοῦπον ἐν οὔρεσιν ἔκλυε ποιμήν:
<hom. il. 4.456>	ὣς τῶν μισγομένων γένετο ἰαχή τε πόνος τε.

<hom. il. 4.457>	πρῶτος δ' ̓Αντίλοχος Τρώων ἕλεν ἄνδρα κορυστὴν
<hom. il. 4.458>	ἐσθλὸν ἐνὶ προμάχοισι Θαλυσιάδην ̓Εχέπωλον:
<hom. il. 4.459>	τόν ῥ' ἔβαλε πρῶτος κόρυθος φάλον ἱπποδασείης,
<hom. il. 4.460>	ἐν δὲ μετώπῳ πῆξε, πέρησε δ' ἄρ' ὀστέον εἴσω
<hom. il. 4.461>	αἰχμὴ χαλκείη: τὸν δὲ σκότος ὄσσε κάλυψεν,
<hom. il. 4.462>	ἤριπε δ' ὡς ὅτε πύργος ἐνὶ κρατερῇ ὑσμίνῃ.
<hom. il. 4.463>	τὸν δὲ πεσόντα ποδῶν ἔλαβε κρείων ̓Ελεφήνωρ
<hom. il. 4.464>	Χαλκωδοντιάδης μεγαθύμων ἀρχὸς ̓Αβάντων,
<hom. il. 4.465>	ἕλκε δ' ὑπ' ἐκ βελέων, λελιημένος ὄφρα τάχιστα
<hom. il. 4.466>	τεύχεα συλήσειε: μίνυνθα δέ οἱ γένεθ' ὁρμή.
<hom. il. 4.467>	νεκρὸν γὰρ ἐρύοντα ἰδὼν μεγάθυμος ̓Αγήνωρ
<hom. il. 4.468>	πλευρά, τά οἱ κύψαντι παρ' ἀσπίδος ἐξεφαάνθη,
<hom. il. 4.469>	οὔτησε ξυστῷ χαλκήρεϊ, λῦσε δὲ γυῖα.
<hom. il. 4.470>	ὣς τὸν μὲν λίπε θυμός, ἐπ' αὐτῷ δ' ἔργον ἐτύχθη
<hom. il. 4.471>	ἀργαλέον Τρώων καὶ ̓Αχαιῶν: οἳ δὲ λύκοι ὣς
<hom. il. 4.472>	ἀλλήλοις ἐπόρουσαν, ἀνὴρ δ' ἄνδρ' ἐδνοπάλιζεν.

<hom. il. 4.473>	ἔνθ' ἔβαλ' ̓Ανθεμίωνος υἱὸν Τελαμώνιος Αἴας
<hom. il. 4.474>	ἠί̈θεον θαλερὸν Σιμοείσιον, ὅν ποτε μήτηρ
<hom. il. 4.475>	̓́Ιδηθεν κατιοῦσα παρ' ὄχθῃσιν Σιμόεντος
<hom. il. 4.476>	γείνατ', ἐπεί ῥα τοκεῦσιν ἅμ' ἕσπετο μῆλα ἰδέσθαι:
<hom. il. 4.477>	τοὔνεκά μιν κάλεον Σιμοείσιον: οὐδὲ τοκεῦσι
<hom. il. 4.478>	θρέπτρα φίλοις ἀπέδωκε, μινυνθάδιος δέ οἱ αἰὼν
<hom. il. 4.479>	ἔπλεθ' ὑπ' Αἴαντος μεγαθύμου δουρὶ δαμέντι.
<hom. il. 4.480>	πρῶτον γάρ μιν ἰόντα βάλε στῆθος παρὰ μαζὸν
<hom. il. 4.481>	δεξιόν: ἀντικρὺ δὲ δι' ὤμου χάλκεον ἔγχος
<hom. il. 4.482>	ἦλθεν: ὃ δ' ἐν κονίῃσι χαμαὶ πέσεν αἴγειρος ὣς
<hom. il. 4.483>	ἥ ῥά τ' ἐν εἱαμενῇ ἕλεος μεγάλοιο πεφύκει
<hom. il. 4.484>	λείη, ἀτάρ τέ οἱ ὄζοι ἐπ' ἀκροτάτῃ πεφύασι:
<hom. il. 4.485>	τὴν μέν θ' ἁρματοπηγὸς ἀνὴρ αἴθωνι σιδήρῳ
<hom. il. 4.486>	ἐξέταμ', ὄφρα ἴτυν κάμψῃ περικαλλέϊ δίφρῳ:
<hom. il. 4.487>	ἣ μέν τ' ἀζομένη κεῖται ποταμοῖο παρ' ὄχθας.
<hom. il. 4.488>	τοῖον ἄρ' ̓Ανθεμίδην Σιμοείσιον ἐξενάριξεν
<hom. il. 4.489>	Αἴας διογενής: τοῦ δ' ̓́Αντιφος αἰολοθώρηξ
<hom. il. 4.490>	Πριαμίδης καθ' ὅμιλον ἀκόντισεν ὀξέϊ δουρί.
<hom. il. 4.491>	τοῦ μὲν ἅμαρθ', ὃ δὲ Λεῦκον ̓Οδυσσέος ἐσθλὸν ἑταῖρον
<hom. il. 4.492>	βεβλήκει βουβῶνα, νέκυν ἑτέρως' ἐρύοντα:
<hom. il. 4.493>	ἤριπε δ' ἀμφ' αὐτῷ, νεκρὸς δέ οἱ ἔκπεσε χειρός.
<hom. il. 4.494>	τοῦ δ' ̓Οδυσεὺς μάλα θυμὸν ἀποκταμένοιο χολώθη,
<hom. il. 4.495>	βῆ δὲ διὰ προμάχων κεκορυθμένος αἴθοπι χαλκῷ,
<hom. il. 4.496>	στῆ δὲ μάλ' ἐγγὺς ἰὼν καὶ ἀκόντισε δουρὶ φαεινῷ
<hom. il. 4.497>	ἀμφὶ ἓ παπτήνας: ὑπὸ δὲ Τρῶες κεκάδοντο
<hom. il. 4.498>	ἀνδρὸς ἀκοντίσσαντος: ὃ δ' οὐχ ἅλιον βέλος ἧκεν,
<hom. il. 4.499>	ἀλλ' υἱὸν Πριάμοιο νόθον βάλε Δημοκόωντα
<hom. il. 4.500>	ὅς οἱ ̓Αβυδόθεν ἦλθε παρ' ἵππων ὠκειάων.
<hom. il. 4.501>	τόν ῥ' ̓Οδυσεὺς ἑτάροιο χολωσάμενος βάλε δουρὶ
<hom. il. 4.502>	κόρσην: ἣ δ' ἑτέροιο διὰ κροτάφοιο πέρησεν
<hom. il. 4.503>	αἰχμὴ χαλκείη: τὸν δὲ σκότος ὄσσε κάλυψε,
<hom. il. 4.504>	δούπησεν δὲ πεσών, ἀράβησε δὲ τεύχε' ἐπ' αὐτῷ.
<hom. il. 4.505>	χώρησαν δ' ὑπό τε πρόμαχοι καὶ φαίδιμος ̔́Εκτωρ:
<hom. il. 4.506>	̓Αργεῖοι δὲ μέγα ἴαχον, ἐρύσαντο δὲ νεκρούς,
<hom. il. 4.507>	ἴθυσαν δὲ πολὺ προτέρω: νεμέσησε δ' ̓Απόλλων
<hom. il. 4.508>	Περγάμου ἐκκατιδών, Τρώεσσι δὲ κέκλετ' ἀύ̈σας:
<hom. il. 4.509>	ὄρνυσθ' ἱππόδαμοι Τρῶες μηδ' εἴκετε χάρμης
<hom. il. 4.510>	̓Αργείοις, ἐπεὶ οὔ σφι λίθος χρὼς οὐδὲ σίδηρος
<hom. il. 4.511>	χαλκὸν ἀνασχέσθαι ταμεσίχροα βαλλομένοισιν:
<hom. il. 4.512>	οὐ μὰν οὐδ' ̓Αχιλεὺς Θέτιδος πάϊς ἠϋκόμοιο
<hom. il. 4.513>	μάρναται, ἀλλ' ἐπὶ νηυσὶ χόλον θυμαλγέα πέσσει.

<hom. il. 4.514>	ὣς φάτ' ἀπὸ πτόλιος δεινὸς θεός: αὐτὰρ ̓Αχαιοὺς
<hom. il. 4.515>	ὦρσε Διὸς θυγάτηρ κυδίστη Τριτογένεια
<hom. il. 4.516>	ἐρχομένη καθ' ὅμιλον, ὅθι μεθιέντας ἴδοιτο.

<hom. il. 4.517>	ἔνθ' ̓Αμαρυγκείδην Διώρεα μοῖρα πέδησε:
<hom. il. 4.518>	χερμαδίῳ γὰρ βλῆτο παρὰ σφυρὸν ὀκριόεντι
<hom. il. 4.519>	κνήμην δεξιτερήν: βάλε δὲ Θρῃκῶν ἀγὸς ἀνδρῶν
<hom. il. 4.520>	Πείρως ̓Ιμβρασίδης ὃς ἄρ' Αἰνόθεν εἰληλούθει.
<hom. il. 4.521>	ἀμφοτέρω δὲ τένοντε καὶ ὀστέα λᾶας ἀναιδὴς
<hom. il. 4.522>	ἄχρις ἀπηλοίησεν: ὃ δ' ὕπτιος ἐν κονίῃσι
<hom. il. 4.523>	κάππεσεν ἄμφω χεῖρε φίλοις ἑτάροισι πετάσσας
<hom. il. 4.524>	θυμὸν ἀποπνείων: ὃ δ' ἐπέδραμεν ὅς ῥ' ἔβαλέν περ
<hom. il. 4.525>	Πείροος, οὖτα δὲ δουρὶ παρ' ὀμφαλόν: ἐκ δ' ἄρα πᾶσαι
<hom. il. 4.526>	χύντο χαμαὶ χολάδες, τὸν δὲ σκότος ὄσσε κάλυψε.

<hom. il. 4.527>	τὸν δὲ Θόας Αἰτωλὸς ἀπεσσύμενον βάλε δουρὶ
<hom. il. 4.528>	στέρνον ὑπὲρ μαζοῖο, πάγη δ' ἐν πνεύμονι χαλκός:
<hom. il. 4.529>	ἀγχίμολον δέ οἱ ἦλθε Θόας, ἐκ δ' ὄβριμον ἔγχος
<hom. il. 4.530>	ἐσπάσατο στέρνοιο, ἐρύσσατο δὲ ξίφος ὀξύ,
<hom. il. 4.531>	τῷ ὅ γε γαστέρα τύψε μέσην, ἐκ δ' αἴνυτο θυμόν.
<hom. il. 4.532>	τεύχεα δ' οὐκ ἀπέδυσε: περίστησαν γὰρ ἑταῖροι
<hom. il. 4.533>	Θρήϊκες ἀκρόκομοι δολίχ' ἔγχεα χερσὶν ἔχοντες,
<hom. il. 4.534>	οἵ ἑ μέγαν περ ἐόντα καὶ ἴφθιμον καὶ ἀγαυὸν
<hom. il. 4.535>	ὦσαν ἀπὸ σφείων: ὃ δὲ χασσάμενος πελεμίχθη.
<hom. il. 4.536>	ὣς τώ γ' ἐν κονίῃσι παρ' ἀλλήλοισι τετάσθην,
<hom. il. 4.537>	ἤτοι ὃ μὲν Θρῃκῶν, ὃ δ' ̓Επειῶν χαλκοχιτώνων
<hom. il. 4.538>	ἡγεμόνες: πολλοὶ δὲ περὶ κτείνοντο καὶ ἄλλοι.

<hom. il. 4.539>	ἔνθά κεν οὐκέτι ἔργον ἀνὴρ ὀνόσαιτο μετελθών,
<hom. il. 4.540>	ὅς τις ἔτ' ἄβλητος καὶ ἀνούτατος ὀξέϊ χαλκῷ
<hom. il. 4.541>	δινεύοι κατὰ μέσσον, ἄγοι δέ ἑ Παλλὰς ̓Αθήνη
<hom. il. 4.542>	χειρὸς ἑλοῦς', αὐτὰρ βελέων ἀπερύκοι ἐρωήν:
<hom. il. 4.543>	πολλοὶ γὰρ Τρώων καὶ ̓Αχαιῶν ἤματι κείνῳ
<hom. il. 4.544>	πρηνέες ἐν κονίῃσι παρ' ἀλλήλοισι τέταντο.

<hom. il. 5.1>	ἔνθ' αὖ Τυδεί̈δῃ Διομήδεϊ Παλλὰς ̓Αθήνη
<hom. il. 5.2>	δῶκε μένος καὶ θάρσος, ἵν' ἔκδηλος μετὰ πᾶσιν
<hom. il. 5.3>	̓Αργείοισι γένοιτο ἰδὲ κλέος ἐσθλὸν ἄροιτο:
<hom. il. 5.4>	δαῖέ οἱ ἐκ κόρυθός τε καὶ ἀσπίδος ἀκάματον πῦρ
<hom. il. 5.5>	ἀστέρ' ὀπωρινῷ ἐναλίγκιον, ὅς τε μάλιστα
<hom. il. 5.6>	λαμπρὸν παμφαίνῃσι λελουμένος ὠκεανοῖο:
<hom. il. 5.7>	τοῖόν οἱ πῦρ δαῖεν ἀπὸ κρατός τε καὶ ὤμων,
<hom. il. 5.8>	ὦρσε δέ μιν κατὰ μέσσον ὅθι πλεῖστοι κλονέοντο.

<hom. il. 5.9>	ἦν δέ τις ἐν Τρώεσσι Δάρης ἀφνειὸς ἀμύμων
<hom. il. 5.10>	ἱρεὺς ̔Ηφαίστοιο: δύω δέ οἱ υἱέες ἤστην
<hom. il. 5.11>	Φηγεὺς ̓Ιδαῖός τε μάχης εὖ εἰδότε πάσης.
<hom. il. 5.12>	τώ οἱ ἀποκρινθέντε ἐναντίω ὁρμηθήτην:
<hom. il. 5.13>	τὼ μὲν ἀφ' ἵπποιιν, ὃ δ' ἀπὸ χθονὸς ὄρνυτο πεζός.
<hom. il. 5.14>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες
<hom. il. 5.15>	Φηγεύς ῥα πρότερος προί̈ει δολιχόσκιον ἔγχος:
<hom. il. 5.16>	Τυδεί̈δεω δ' ὑπὲρ ὦμον ἀριστερὸν ἤλυθ' ἀκωκὴ
<hom. il. 5.17>	ἔγχεος, οὐδ' ἔβαλ' αὐτόν: ὃ δ' ὕστερος ὄρνυτο χαλκῷ
<hom. il. 5.18>	Τυδεί̈δης: τοῦ δ' οὐχ ἅλιον βέλος ἔκφυγε χειρός,
<hom. il. 5.19>	ἀλλ' ἔβαλε στῆθος μεταμάζιον, ὦσε δ' ἀφ' ἵππων.
<hom. il. 5.20>	̓Ιδαῖος δ' ἀπόρουσε λιπὼν περικαλλέα δίφρον,
<hom. il. 5.21>	οὐδ' ἔτλη περιβῆναι ἀδελφειοῦ κταμένοιο:
<hom. il. 5.22>	οὐδὲ γὰρ οὐδέ κεν αὐτὸς ὑπέκφυγε κῆρα μέλαιναν,
<hom. il. 5.23>	ἀλλ' ̔́Ηφαιστος ἔρυτο, σάωσε δὲ νυκτὶ καλύψας,
<hom. il. 5.24>	ὡς δή οἱ μὴ πάγχυ γέρων ἀκαχήμενος εἴη.
<hom. il. 5.25>	ἵππους δ' ἐξελάσας μεγαθύμου Τυδέος υἱὸς
<hom. il. 5.26>	δῶκεν ἑταίροισιν κατάγειν κοίλας ἐπὶ νῆας.
<hom. il. 5.27>	Τρῶες δὲ μεγάθυμοι ἐπεὶ ἴδον υἷε Δάρητος
<hom. il. 5.28>	τὸν μὲν ἀλευάμενον, τὸν δὲ κτάμενον παρ' ὄχεσφι,
<hom. il. 5.29>	πᾶσιν ὀρίνθη θυμός: ἀτὰρ γλαυκῶπις ̓Αθήνη
<hom. il. 5.30>	χειρὸς ἑλοῦς' ἐπέεσσι προσηύδα θοῦρον ̓́Αρηα:
<hom. il. 5.31>	̓͂Αρες ̓́Αρες βροτολοιγὲ μιαιφόνε τειχεσιπλῆτα
<hom. il. 5.32>	οὐκ ἂν δὴ Τρῶας μὲν ἐάσαιμεν καὶ ̓Αχαιοὺς
<hom. il. 5.33>	μάρνασθ', ὁπποτέροισι πατὴρ Ζεὺς κῦδος ὀρέξῃ,
<hom. il. 5.34>	νῶϊ δὲ χαζώμεσθα, Διὸς δ' ἀλεώμεθα μῆνιν;

<hom. il. 5.35>	ὣς εἰποῦσα μάχης ἐξήγαγε θοῦρον ̓́Αρηα:
<hom. il. 5.36>	τὸν μὲν ἔπειτα καθεῖσεν ἐπ' ἠϊόεντι Σκαμάνδρῳ,
<hom. il. 5.37>	Τρῶας δ' ἔκλιναν Δαναοί: ἕλε δ' ἄνδρα ἕκαστος
<hom. il. 5.38>	ἡγεμόνων: πρῶτος δὲ ἄναξ ἀνδρῶν ̓Αγαμέμνων
<hom. il. 5.39>	ἀρχὸν ̔Αλιζώνων ̓Οδίον μέγαν ἔκβαλε δίφρου:
<hom. il. 5.40>	πρώτῳ γὰρ στρεφθέντι μεταφρένῳ ἐν δόρυ πῆξεν
<hom. il. 5.41>	ὤμων μεσσηγύς, διὰ δὲ στήθεσφιν ἔλασσε,
<hom. il. 5.42>	δούπησεν δὲ πεσών, ἀράβησε δὲ τεύχε' ἐπ' αὐτῷ.

<hom. il. 5.43>	̓Ιδομενεὺς δ' ἄρα Φαῖστον ἐνήρατο Μῄονος υἱὸν
<hom. il. 5.44>	Βώρου, ὃς ἐκ Τάρνης ἐριβώλακος εἰληλούθει.
<hom. il. 5.45>	τὸν μὲν ἄρ' ̓Ιδομενεὺς δουρικλυτὸς ἔγχεϊ μακρῷ
<hom. il. 5.46>	νύξ' ἵππων ἐπιβησόμενον κατὰ δεξιὸν ὦμον:
<hom. il. 5.47>	ἤριπε δ' ἐξ ὀχέων, στυγερὸς δ' ἄρα μιν σκότος εἷλε.

<hom. il. 5.48>	τὸν μὲν ἄρ' ̓Ιδομενῆος ἐσύλευον θεράποντες:
<hom. il. 5.49>	υἱὸν δὲ Στροφίοιο Σκαμάνδριον αἵμονα θήρης
<hom. il. 5.50>	̓Ατρεί̈δης Μενέλαος ἕλ' ἔγχεϊ ὀξυόεντι
<hom. il. 5.51>	ἐσθλὸν θηρητῆρα: δίδαξε γὰρ ̓́Αρτεμις αὐτὴ
<hom. il. 5.52>	βάλλειν ἄγρια πάντα, τά τε τρέφει οὔρεσιν ὕλη:
<hom. il. 5.53>	ἀλλ' οὔ οἱ τότε γε χραῖσμ' ̓́Αρτεμις ἰοχέαιρα,
<hom. il. 5.54>	οὐδὲ ἑκηβολίαι ᾗσιν τὸ πρίν γε κέκαστο:
<hom. il. 5.55>	ἀλλά μιν ̓Ατρεί̈δης δουρικλειτὸς Μενέλαος
<hom. il. 5.56>	πρόσθεν ἕθεν φεύγοντα μετάφρενον οὔτασε δουρὶ
<hom. il. 5.57>	ὤμων μεσσηγύς, διὰ δὲ στήθεσφιν ἔλασσεν,
<hom. il. 5.58>	ἤριπε δὲ πρηνής, ἀράβησε δὲ τεύχε' ἐπ' αὐτῷ.

<hom. il. 5.59>	Μηριόνης δὲ Φέρεκλον ἐνήρατο, τέκτονος υἱὸν
<hom. il. 5.60>	̔Αρμονίδεω, ὃς χερσὶν ἐπίστατο δαίδαλα πάντα
<hom. il. 5.61>	τεύχειν: ἔξοχα γάρ μιν ἐφίλατο Παλλὰς ̓Αθήνη:
<hom. il. 5.62>	ὃς καὶ ̓Αλεξάνδρῳ τεκτήνατο νῆας ἐί̈σας
<hom. il. 5.63>	ἀρχεκάκους, αἳ πᾶσι κακὸν Τρώεσσι γένοντο
<hom. il. 5.64>	οἷ τ' αὐτῷ, ἐπεὶ οὔ τι θεῶν ἐκ θέσφατα ᾔδη.
<hom. il. 5.65>	τὸν μὲν Μηριόνης ὅτε δὴ κατέμαρπτε διώκων
<hom. il. 5.66>	βεβλήκει γλουτὸν κατὰ δεξιόν: ἣ δὲ διαπρὸ
<hom. il. 5.67>	ἀντικρὺ κατὰ κύστιν ὑπ' ὀστέον ἤλυθ' ἀκωκή:
<hom. il. 5.68>	γνὺξ δ' ἔριπ' οἰμώξας, θάνατος δέ μιν ἀμφεκάλυψε.

<hom. il. 5.69>	Πήδαιον δ' ἄρ' ἔπεφνε Μέγης ̓Αντήνορος υἱὸν
<hom. il. 5.70>	ὅς ῥα νόθος μὲν ἔην, πύκα δ' ἔτρεφε δῖα Θεανὼ
<hom. il. 5.71>	ἶσα φίλοισι τέκεσσι χαριζομένη πόσεϊ ᾧ.
<hom. il. 5.72>	τὸν μὲν Φυλεί̈δης δουρὶ κλυτὸς ἐγγύθεν ἐλθὼν
<hom. il. 5.73>	βεβλήκει κεφαλῆς κατὰ ἰνίον ὀξέϊ δουρί:
<hom. il. 5.74>	ἀντικρὺ δ' ἀν' ὀδόντας ὑπὸ γλῶσσαν τάμε χαλκός:
<hom. il. 5.75>	ἤριπε δ' ἐν κονίῃ, ψυχρὸν δ' ἕλε χαλκὸν ὀδοῦσιν.

<hom. il. 5.76>	Εὐρύπυλος δ' Εὐαιμονίδης ̔Υψήνορα δῖον
<hom. il. 5.77>	υἱὸν ὑπερθύμου Δολοπίονος, ὅς ῥα Σκαμάνδρου
<hom. il. 5.78>	ἀρητὴρ ἐτέτυκτο, θεὸς δ' ὣς τίετο δήμῳ,
<hom. il. 5.79>	τὸν μὲν ἄρ' Εὐρύπυλος, Εὐαίμονος ἀγλαὸς υἱός,
<hom. il. 5.80>	πρόσθεν ἕθεν φεύγοντα μεταδρομάδην ἔλας' ὦμον
<hom. il. 5.81>	φασγάνῳ ἀί̈ξας, ἀπὸ δ' ἔξεσε χεῖρα βαρεῖαν:
<hom. il. 5.82>	αἱματόεσσα δὲ χεὶρ πεδίῳ πέσε: τὸν δὲ κατ' ὄσσε
<hom. il. 5.83>	ἔλλαβε πορφύρεος θάνατος καὶ μοῖρα κραταιή.

<hom. il. 5.84>	ὣς οἳ μὲν πονέοντο κατὰ κρατερὴν ὑσμίνην:
<hom. il. 5.85>	Τυδεί̈δην δ' οὐκ ἂν γνοίης ποτέροισι μετείη
<hom. il. 5.86>	ἠὲ μετὰ Τρώεσσιν ὁμιλέοι ἦ μετ' ̓Αχαιοῖς.
<hom. il. 5.87>	θῦνε γὰρ ἂμ πεδίον ποταμῷ πλήθοντι ἐοικὼς
<hom. il. 5.88>	χειμάρρῳ, ὅς τ' ὦκα ῥέων ἐκέδασσε γεφύρας:
<hom. il. 5.89>	τὸν δ' οὔτ' ἄρ τε γέφυραι ἐεργμέναι ἰσχανόωσιν,
<hom. il. 5.90>	οὔτ' ἄρα ἕρκεα ἴσχει ἀλωάων ἐριθηλέων
<hom. il. 5.91>	ἐλθόντ' ἐξαπίνης ὅτ' ἐπιβρίσῃ Διὸς ὄμβρος:
<hom. il. 5.92>	πολλὰ δ' ὑπ' αὐτοῦ ἔργα κατήριπε κάλ' αἰζηῶν:
<hom. il. 5.93>	ὣς ὑπὸ Τυδεί̈δῃ πυκιναὶ κλονέοντο φάλαγγες
<hom. il. 5.94>	Τρώων, οὐδ' ἄρα μιν μίμνον πολέες περ ἐόντες.

<hom. il. 5.95>	τὸν δ' ὡς οὖν ἐνόησε Λυκάονος ἀγλαὸς υἱὸς
<hom. il. 5.96>	θύνοντ' ἂμ πεδίον πρὸ ἕθεν κλονέοντα φάλαγγας,
<hom. il. 5.97>	αἶψ' ἐπὶ Τυδεί̈δῃ ἐτιταίνετο καμπύλα τόξα,
<hom. il. 5.98>	καὶ βάλ' ἐπαί̈σσοντα τυχὼν κατὰ δεξιὸν ὦμον
<hom. il. 5.99>	θώρηκος γύαλον: διὰ δ' ἔπτατο πικρὸς ὀϊστός,
<hom. il. 5.100>	ἀντικρὺ δὲ διέσχε, παλάσσετο δ' αἵματι θώρηξ.
<hom. il. 5.101>	τῷ δ' ἐπὶ μακρὸν ἄϋσε Λυκάονος ἀγλαὸς υἱός:
<hom. il. 5.102>	ὄρνυσθε Τρῶες μεγάθυμοι κέντορες ἵππων:
<hom. il. 5.103>	βέβληται γὰρ ἄριστος ̓Αχαιῶν, οὐδέ ἕ φημι
<hom. il. 5.104>	δήθ' ἀνσχήσεσθαι κρατερὸν βέλος, εἰ ἐτεόν με
<hom. il. 5.105>	ὦρσεν ἄναξ Διὸς υἱὸς ἀπορνύμενον Λυκίηθεν.

<hom. il. 5.106>	ὣς ἔφατ' εὐχόμενος: τὸν δ' οὐ βέλος ὠκὺ δάμασσεν,
<hom. il. 5.107>	ἀλλ' ἀναχωρήσας πρόσθ' ἵπποιιν καὶ ὄχεσφιν
<hom. il. 5.108>	ἔστη, καὶ Σθένελον προσέφη Καπανήϊον υἱόν:
<hom. il. 5.109>	ὄρσο πέπον Καπανηϊάδη, καταβήσεο δίφρου,
<hom. il. 5.110>	ὄφρά μοι ἐξ ὤμοιο ἐρύσσῃς πικρὸν ὀϊστόν.

<hom. il. 5.111>	ὣς ἄρ' ἔφη, Σθένελος δὲ καθ' ἵππων ἆλτο χαμᾶζε,
<hom. il. 5.112>	πὰρ δὲ στὰς βέλος ὠκὺ διαμπερὲς ἐξέρυς' ὤμου:
<hom. il. 5.113>	αἷμα δ' ἀνηκόντιζε διὰ στρεπτοῖο χιτῶνος.
<hom. il. 5.114>	δὴ τότ' ἔπειτ' ἠρᾶτο βοὴν ἀγαθὸς Διομήδης:
<hom. il. 5.115>	κλῦθί μευ αἰγιόχοιο Διὸς τέκος ̓Ατρυτώνη,
<hom. il. 5.116>	εἴ ποτέ μοι καὶ πατρὶ φίλα φρονέουσα παρέστης
<hom. il. 5.117>	δηί̈ῳ ἐν πολέμῳ, νῦν αὖτ' ἐμὲ φῖλαι ̓Αθήνη:
<hom. il. 5.118>	δὸς δέ τέ μ' ἄνδρα ἑλεῖν καὶ ἐς ὁρμὴν ἔγχεος ἐλθεῖν
<hom. il. 5.119>	ὅς μ' ἔβαλε φθάμενος καὶ ἐπεύχεται, οὐδέ μέ φησι
<hom. il. 5.120>	δηρὸν ἔτ' ὄψεσθαι λαμπρὸν φάος ἠελίοιο.

<hom. il. 5.121>	ὣς ἔφατ' εὐχόμενος: τοῦ δ' ἔκλυε Παλλὰς ̓Αθήνη,
<hom. il. 5.122>	γυῖα δ' ἔθηκεν ἐλαφρά, πόδας καὶ χεῖρας ὕπερθεν:
<hom. il. 5.123>	ἀγχοῦ δ' ἱσταμένη ἔπεα πτερόεντα προσηύδα:
<hom. il. 5.124>	θαρσῶν νῦν Διόμηδες ἐπὶ Τρώεσσι μάχεσθαι:
<hom. il. 5.125>	ἐν γάρ τοι στήθεσσι μένος πατρώϊον ἧκα
<hom. il. 5.126>	ἄτρομον, οἷον ἔχεσκε σακέσπαλος ἱππότα Τυδεύς:
<hom. il. 5.127>	ἀχλὺν δ' αὖ τοι ἀπ' ὀφθαλμῶν ἕλον ἣ πρὶν ἐπῆεν,
<hom. il. 5.128>	ὄφρ' εὖ γιγνώσκῃς ἠμὲν θεὸν ἠδὲ καὶ ἄνδρα.
<hom. il. 5.129>	τὼ νῦν αἴ κε θεὸς πειρώμενος ἐνθάδ' ἵκηται
<hom. il. 5.130>	μή τι σύ γ' ἀθανάτοισι θεοῖς ἀντικρὺ μάχεσθαι
<hom. il. 5.131>	τοῖς ἄλλοις: ἀτὰρ εἴ κε Διὸς θυγάτηρ ̓Αφροδίτη
<hom. il. 5.132>	ἔλθῃς' ἐς πόλεμον, τήν γ' οὐτάμεν ὀξέϊ χαλκῷ.

<hom. il. 5.133>	ἣ μὲν ἄρ' ὣς εἰποῦς' ἀπέβη γλαυκῶπις ̓Αθήνη,
<hom. il. 5.134>	Τυδεί̈δης δ' ἐξαῦτις ἰὼν προμάχοισιν ἐμίχθη
<hom. il. 5.135>	καὶ πρίν περ θυμῷ μεμαὼς Τρώεσσι μάχεσθαι:
<hom. il. 5.136>	δὴ τότε μιν τρὶς τόσσον ἕλεν μένος ὥς τε λέοντα
<hom. il. 5.137>	ὅν ῥά τε ποιμὴν ἀγρῷ ἐπ' εἰροπόκοις ὀί̈εσσι
<hom. il. 5.138>	χραύσῃ μέν τ' αὐλῆς ὑπεράλμενον οὐδὲ δαμάσσῃ:
<hom. il. 5.139>	τοῦ μέν τε σθένος ὦρσεν, ἔπειτα δέ τ' οὐ προσαμύνει,
<hom. il. 5.140>	ἀλλὰ κατὰ σταθμοὺς δύεται, τὰ δ' ἐρῆμα φοβεῖται:
<hom. il. 5.141>	αἳ μέν τ' ἀγχιστῖναι ἐπ' ἀλλήλῃσι κέχυνται,
<hom. il. 5.142>	αὐτὰρ ὃ ἐμμεμαὼς βαθέης ἐξάλλεται αὐλῆς:
<hom. il. 5.143>	ὣς μεμαὼς Τρώεσσι μίγη κρατερὸς Διομήδης.

<hom. il. 5.144>	ἔνθ' ἕλεν ̓Αστύνοον καὶ ̔Υπείρονα ποιμένα λαῶν,
<hom. il. 5.145>	τὸν μὲν ὑπὲρ μαζοῖο βαλὼν χαλκήρεϊ δουρί,
<hom. il. 5.146>	τὸν δ' ἕτερον ξίφεϊ μεγάλῳ κληῖ̈δα παρ' ὦμον
<hom. il. 5.147>	πλῆξ', ἀπὸ δ' αὐχένος ὦμον ἐέργαθεν ἠδ' ἀπὸ νώτου.
<hom. il. 5.148>	τοὺς μὲν ἔας', ὃ δ' ̓́Αβαντα μετῴχετο καὶ Πολύειδον
<hom. il. 5.149>	υἱέας Εὐρυδάμαντος ὀνειροπόλοιο γέροντος:
<hom. il. 5.150>	τοῖς οὐκ ἐρχομένοις ὃ γέρων ἐκρίνατ' ὀνείρους,
<hom. il. 5.151>	ἀλλά σφεας κρατερὸς Διομήδης ἐξενάριξε:
<hom. il. 5.152>	βῆ δὲ μετὰ Ξάνθόν τε Θόωνά τε Φαίνοπος υἷε
<hom. il. 5.153>	ἄμφω τηλυγέτω: ὃ δὲ τείρετο γήραϊ λυγρῷ,
<hom. il. 5.154>	υἱὸν δ' οὐ τέκετ' ἄλλον ἐπὶ κτεάτεσσι λιπέσθαι.
<hom. il. 5.155>	ἔνθ' ὅ γε τοὺς ἐνάριζε, φίλον δ' ἐξαίνυτο θυμὸν
<hom. il. 5.156>	ἀμφοτέρω, πατέρι δὲ γόον καὶ κήδεα λυγρὰ
<hom. il. 5.157>	λεῖπ', ἐπεὶ οὐ ζώοντε μάχης ἐκνοστήσαντε
<hom. il. 5.158>	δέξατο: χηρωσταὶ δὲ διὰ κτῆσιν δατέοντο.

<hom. il. 5.159>	ἔνθ' υἷας Πριάμοιο δύω λάβε Δαρδανίδαο
<hom. il. 5.160>	εἰν ἑνὶ δίφρῳ ἐόντας ̓Εχέμμονά τε Χρομίον τε.
<hom. il. 5.161>	ὡς δὲ λέων ἐν βουσὶ θορὼν ἐξ αὐχένα ἄξῃ
<hom. il. 5.162>	πόρτιος ἠὲ βοὸς ξύλοχον κάτα βοσκομενάων,
<hom. il. 5.163>	ὣς τοὺς ἀμφοτέρους ἐξ ἵππων Τυδέος υἱὸς
<hom. il. 5.164>	βῆσε κακῶς ἀέκοντας, ἔπειτα δὲ τεύχε' ἐσύλα:
<hom. il. 5.165>	ἵππους δ' οἷς ἑτάροισι δίδου μετὰ νῆας ἐλαύνειν.

<hom. il. 5.166>	τὸν δ' ἴδεν Αἰνείας ἀλαπάζοντα στίχας ἀνδρῶν,
<hom. il. 5.167>	βῆ δ' ἴμεν ἄν τε μάχην καὶ ἀνὰ κλόνον ἐγχειάων
<hom. il. 5.168>	Πάνδαρον ἀντίθεον διζήμενος εἴ που ἐφεύροι:
<hom. il. 5.169>	εὗρε Λυκάονος υἱὸν ἀμύμονά τε κρατερόν τε,
<hom. il. 5.170>	στῆ δὲ πρόσθ' αὐτοῖο ἔπος τέ μιν ἀντίον ηὔδα:
<hom. il. 5.171>	Πάνδαρε ποῦ τοι τόξον ἰδὲ πτερόεντες ὀϊστοὶ
<hom. il. 5.172>	καὶ κλέος; ᾧ οὔ τίς τοι ἐρίζεται ἐνθάδε γ' ἀνήρ,
<hom. il. 5.173>	οὐδέ τις ἐν Λυκίῃ σέο γ' εὔχεται εἶναι ἀμείνων.
<hom. il. 5.174>	ἀλλ' ἄγε τῷδ' ἔφες ἀνδρὶ βέλος Διὶ χεῖρας ἀνασχὼν
<hom. il. 5.175>	ὅς τις ὅδε κρατέει καὶ δὴ κακὰ πολλὰ ἔοργε
<hom. il. 5.176>	Τρῶας, ἐπεὶ πολλῶν τε καὶ ἐσθλῶν γούνατ' ἔλυσεν:
<hom. il. 5.177>	εἰ μή τις θεός ἐστι κοτεσσάμενος Τρώεσσιν
<hom. il. 5.178>	ἱρῶν μηνίσας: χαλεπὴ δὲ θεοῦ ἔπι μῆνις.

<hom. il. 5.179>	τὸν δ' αὖτε προσέειπε Λυκάονος ἀγλαὸς υἱός:
<hom. il. 5.180>	Αἰνεία Τρώων βουληφόρε χαλκοχιτώνων
<hom. il. 5.181>	Τυδεί̈δῃ μιν ἔγωγε δαί̈φρονι πάντα ἐί̈σκω,
<hom. il. 5.182>	ἀσπίδι γιγνώσκων αὐλώπιδί τε τρυφαλείῃ,
<hom. il. 5.183>	ἵππους τ' εἰσορόων: σάφα δ' οὐκ οἶδ' εἰ θεός ἐστιν.
<hom. il. 5.184>	εἰ δ' ὅ γ' ἀνὴρ ὅν φημι δαί̈φρων Τυδέος υἱὸς
<hom. il. 5.185>	οὐχ ὅ γ' ἄνευθε θεοῦ τάδε μαίνεται, ἀλλά τις ἄγχι
<hom. il. 5.186>	ἕστηκ' ἀθανάτων νεφέλῃ εἰλυμένος ὤμους,
<hom. il. 5.187>	ὃς τούτου βέλος ὠκὺ κιχήμενον ἔτραπεν ἄλλῃ.
<hom. il. 5.188>	ἤδη γάρ οἱ ἐφῆκα βέλος, καί μιν βάλον ὦμον
<hom. il. 5.189>	δεξιὸν ἀντικρὺ διὰ θώρηκος γυάλοιο:
<hom. il. 5.190>	καί μιν ἔγωγ' ἐφάμην ̓Αϊδωνῆϊ προϊάψειν,
<hom. il. 5.191>	ἔμπης δ' οὐκ ἐδάμασσα: θεός νύ τίς ἐστι κοτήεις.
<hom. il. 5.192>	ἵπποι δ' οὐ παρέασι καὶ ἅρματα τῶν κ' ἐπιβαίην:
<hom. il. 5.193>	ἀλλά που ἐν μεγάροισι Λυκάονος ἕνδεκα δίφροι
<hom. il. 5.194>	καλοὶ πρωτοπαγεῖς νεοτευχέες: ἀμφὶ δὲ πέπλοι
<hom. il. 5.195>	πέπτανται: παρὰ δέ σφιν ἑκάστῳ δίζυγες ἵπποι
<hom. il. 5.196>	ἑστᾶσι κρῖ λευκὸν ἐρεπτόμενοι καὶ ὀλύρας.
<hom. il. 5.197>	ἦ μέν μοι μάλα πολλὰ γέρων αἰχμητὰ Λυκάων
<hom. il. 5.198>	ἐρχομένῳ ἐπέτελλε δόμοις ἔνι ποιητοῖσιν:
<hom. il. 5.199>	ἵπποισίν μ' ἐκέλευε καὶ ἅρμασιν ἐμβεβαῶτα
<hom. il. 5.200>	ἀρχεύειν Τρώεσσι κατὰ κρατερὰς ὑσμίνας:
<hom. il. 5.201>	ἀλλ' ἐγὼ οὐ πιθόμην: ἦ τ' ἂν πολὺ κέρδιον ἦεν:
<hom. il. 5.202>	ἵππων φειδόμενος, μή μοι δευοίατο φορβῆς
<hom. il. 5.203>	ἀνδρῶν εἰλομένων εἰωθότες ἔδμεναι ἄδην.
<hom. il. 5.204>	ὣς λίπον, αὐτὰρ πεζὸς ἐς ̓́Ιλιον εἰλήλουθα
<hom. il. 5.205>	τόξοισιν πίσυνος: τὰ δέ μ' οὐκ ἄρ' ἔμελλον ὀνήσειν.
<hom. il. 5.206>	ἤδη γὰρ δοιοῖσιν ἀριστήεσσιν ἐφῆκα
<hom. il. 5.207>	Τυδεί̈δῃ τε καὶ ̓Ατρεί̈δῃ, ἐκ δ' ἀμφοτέροιιν
<hom. il. 5.208>	ἀτρεκὲς αἷμ' ἔσσευα βαλών, ἤγειρα δὲ μᾶλλον.
<hom. il. 5.209>	τώ ῥα κακῇ αἴσῃ ἀπὸ πασσάλου ἀγκύλα τόξα
<hom. il. 5.210>	ἤματι τῷ ἑλόμην ὅτε ̓́Ιλιον εἰς ἐρατεινὴν
<hom. il. 5.211>	ἡγεόμην Τρώεσσι φέρων χάριν ̔́Εκτορι δίῳ.
<hom. il. 5.212>	εἰ δέ κε νοστήσω καὶ ἐσόψομαι ὀφθαλμοῖσι
<hom. il. 5.213>	πατρίδ' ἐμὴν ἄλοχόν τε καὶ ὑψερεφὲς μέγα δῶμα,
<hom. il. 5.214>	αὐτίκ' ἔπειτ' ἀπ' ἐμεῖο κάρη τάμοι ἀλλότριος φὼς
<hom. il. 5.215>	εἰ μὴ ἐγὼ τάδε τόξα φαεινῷ ἐν πυρὶ θείην
<hom. il. 5.216>	χερσὶ διακλάσσας: ἀνεμώλια γάρ μοι ὀπηδεῖ.

<hom. il. 5.217>	τὸν δ' αὖτ' Αἰνείας Τρώων ἀγὸς ἀντίον ηὔδα:
<hom. il. 5.218>	μὴ δ' οὕτως ἀγόρευε: πάρος δ' οὐκ ἔσσεται ἄλλως,
<hom. il. 5.219>	πρίν γ' ἐπὶ νὼ τῷδ' ἀνδρὶ σὺν ἵπποισιν καὶ ὄχεσφιν
<hom. il. 5.220>	ἀντιβίην ἐλθόντε σὺν ἔντεσι πειρηθῆναι.
<hom. il. 5.221>	ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι
<hom. il. 5.222>	οἷοι Τρώϊοι ἵπποι ἐπιστάμενοι πεδίοιο
<hom. il. 5.223>	κραιπνὰ μάλ' ἔνθα καὶ ἔνθα διωκέμεν ἠδὲ φέβεσθαι:
<hom. il. 5.224>	τὼ καὶ νῶϊ πόλιν δὲ σαώσετον, εἴ περ ἂν αὖτε
<hom. il. 5.225>	Ζεὺς ἐπὶ Τυδεί̈δῃ Διομήδεϊ κῦδος ὀρέξῃ.
<hom. il. 5.226>	ἀλλ' ἄγε νῦν μάστιγα καὶ ἡνία σιγαλόεντα
<hom. il. 5.227>	δέξαι, ἐγὼ δ' ἵππων ἀποβήσομαι ὄφρα μάχωμαι:
<hom. il. 5.228>	ἠὲ σὺ τόνδε δέδεξο, μελήσουσιν δ' ἐμοὶ ἵπποι.

<hom. il. 5.229>	τὸν δ' αὖτε προσέειπε Λυκάονος ἀγλαὸς υἱός:
<hom. il. 5.230>	Αἰνεία σὺ μὲν αὐτὸς ἔχ' ἡνία καὶ τεὼ ἵππω:
<hom. il. 5.231>	μᾶλλον ὑφ' ἡνιόχῳ εἰωθότι καμπύλον ἅρμα
<hom. il. 5.232>	οἴσετον, εἴ περ ἂν αὖτε φεβώμεθα Τυδέος υἱόν:
<hom. il. 5.233>	μὴ τὼ μὲν δείσαντε ματήσετον, οὐδ' ἐθέλητον
<hom. il. 5.234>	ἐκφερέμεν πολέμοιο τεὸν φθόγγον ποθέοντε,
<hom. il. 5.235>	νῶϊ δ' ἐπαί̈ξας μεγαθύμου Τυδέος υἱὸς
<hom. il. 5.236>	αὐτώ τε κτείνῃ καὶ ἐλάσσῃ μώνυχας ἵππους.
<hom. il. 5.237>	ἀλλὰ σύ γ' αὐτὸς ἔλαυνε τέ' ἅρματα καὶ τεὼ ἵππω,
<hom. il. 5.238>	τὸν δὲ δ' ἐγὼν ἐπιόντα δεδέξομαι ὀξέϊ δουρί.

<hom. il. 5.239>	ὣς ἄρα φωνήσαντες ἐς ἅρματα ποικίλα βάντες
<hom. il. 5.240>	ἐμμεμαῶτ' ἐπὶ Τυδεί̈δῃ ἔχον ὠκέας ἵππους.
<hom. il. 5.241>	τοὺς δὲ ἴδε Σθένελος Καπανήϊος ἀγλαὸς υἱός,
<hom. il. 5.242>	αἶψα δὲ Τυδεί̈δην ἔπεα πτερόεντα προσηύδα:
<hom. il. 5.243>	Τυδεί̈δη Διόμηδες ἐμῷ κεχαρισμένε θυμῷ,
<hom. il. 5.244>	ἄνδρ' ὁρόω κρατερὼ ἐπὶ σοὶ μεμαῶτε μάχεσθαι
<hom. il. 5.245>	ἶν' ἀπέλεθρον ἔχοντας: ὃ μὲν τόξων ἐὺ̈ εἰδὼς
<hom. il. 5.246>	Πάνδαρος, υἱὸς δ' αὖτε Λυκάονος εὔχεται εἶναι:
<hom. il. 5.247>	Αἰνείας δ' υἱὸς μὲν ἀμύμονος ̓Αγχίσαο
<hom. il. 5.248>	εὔχεται ἐκγεγάμεν, μήτηρ δέ οἵ ἐστ' ̓Αφροδίτη.
<hom. il. 5.249>	ἀλλ' ἄγε δὴ χαζώμεθ' ἐφ' ἵππων, μηδέ μοι οὕτω
<hom. il. 5.250>	θῦνε διὰ προμάχων, μή πως φίλον ἦτορ ὀλέσσῃς.

<hom. il. 5.251>	τὸν δ' ἄρ' ὑπόδρα ἰδὼν προσέφη κρατερὸς Διομήδης:
<hom. il. 5.252>	μή τι φόβον δ' ἀγόρευ', ἐπεὶ οὐδὲ σὲ πεισέμεν οἴω.
<hom. il. 5.253>	οὐ γάρ μοι γενναῖον ἀλυσκάζοντι μάχεσθαι
<hom. il. 5.254>	οὐδὲ καταπτώσσειν: ἔτι μοι μένος ἔμπεδόν ἐστιν:
<hom. il. 5.255>	ὀκνείω δ' ἵππων ἐπιβαινέμεν, ἀλλὰ καὶ αὔτως
<hom. il. 5.256>	ἀντίον εἶμ' αὐτῶν: τρεῖν μ' οὐκ ἐᾷ Παλλὰς ̓Αθήνη.
<hom. il. 5.257>	τούτω δ' οὐ πάλιν αὖτις ἀποίσετον ὠκέες ἵπποι
<hom. il. 5.258>	ἄμφω ἀφ' ἡμείων, εἴ γ' οὖν ἕτερός γε φύγῃσιν.
<hom. il. 5.259>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom. il. 5.260>	αἴ κέν μοι πολύβουλος ̓Αθήνη κῦδος ὀρέξῃ
<hom. il. 5.261>	ἀμφοτέρω κτεῖναι, σὺ δὲ τούσδε μὲν ὠκέας ἵππους
<hom. il. 5.262>	αὐτοῦ ἐρυκακέειν ἐξ ἄντυγος ἡνία τείνας,
<hom. il. 5.263>	Αἰνείαο δ' ἐπαί̈ξαι μεμνημένος ἵππων,
<hom. il. 5.264>	ἐκ δ' ἐλάσαι Τρώων μετ' ἐϋκνήμιδας ̓Αχαιούς.
<hom. il. 5.265>	τῆς γάρ τοι γενεῆς ἧς Τρωί̈ περ εὐρύοπα Ζεὺς
<hom. il. 5.266>	δῶχ' υἷος ποινὴν Γανυμήδεος, οὕνεκ' ἄριστοι
<hom. il. 5.267>	ἵππων ὅσσοι ἔασιν ὑπ' ἠῶ τ' ἠέλιόν τε,
<hom. il. 5.268>	τῆς γενεῆς ἔκλεψεν ἄναξ ἀνδρῶν ̓Αγχίσης
<hom. il. 5.269>	λάθρῃ Λαομέδοντος ὑποσχὼν θήλεας ἵππους:
<hom. il. 5.270>	τῶν οἱ ἓξ ἐγένοντο ἐνὶ μεγάροισι γενέθλη.
<hom. il. 5.271>	τοὺς μὲν τέσσαρας αὐτὸς ἔχων ἀτίταλλ' ἐπὶ φάτνῃ,
<hom. il. 5.272>	τὼ δὲ δύ' Αἰνείᾳ δῶκεν μήστωρε φόβοιο.
<hom. il. 5.273>	εἰ τούτω κε λάβοιμεν, ἀροίμεθά κε κλέος ἐσθλόν.

<hom. il. 5.274>	ὣς οἳ μὲν τοιαῦτα πρὸς ἀλλήλους ἀγόρευον,
<hom. il. 5.275>	τὼ δὲ τάχ' ἐγγύθεν ἦλθον ἐλαύνοντ' ὠκέας ἵππους.
<hom. il. 5.276>	τὸν πρότερος προσέειπε Λυκάονος ἀγλαὸς υἱός:
<hom. il. 5.277>	καρτερόθυμε δαί̈φρον ἀγαυοῦ Τυδέος υἱὲ
<hom. il. 5.278>	ἦ μάλα ς' οὐ βέλος ὠκὺ δαμάσσατο πικρὸς ὀϊστός:
<hom. il. 5.279>	νῦν αὖτ' ἐγχείῃ πειρήσομαι αἴ κε τύχωμι.

<hom. il. 5.280>	ἦ ῥα καὶ ἀμπεπαλὼν προί̈ει δολιχόσκιον ἔγχος
<hom. il. 5.281>	καὶ βάλε Τυδεί̈δαο κατ' ἀσπίδα: τῆς δὲ διὰ πρὸ
<hom. il. 5.282>	αἰχμὴ χαλκείη πταμένη θώρηκι πελάσθη:
<hom. il. 5.283>	τῷ δ' ἐπὶ μακρὸν ἄϋσε Λυκάονος ἀγλαὸς υἱός:
<hom. il. 5.284>	βέβληαι κενεῶνα διαμπερές, οὐδέ ς' ὀί̈ω
<hom. il. 5.285>	δηρὸν ἔτ' ἀνσχήσεσθαι: ἐμοὶ δὲ μέγ' εὖχος ἔδωκας.

<hom. il. 5.286>	τὸν δ' οὐ ταρβήσας προσέφη κρατερὸς Διομήδης:
<hom. il. 5.287>	ἤμβροτες οὐδ' ἔτυχες: ἀτὰρ οὐ μὲν σφῶί̈ γ' ὀί̈ω
<hom. il. 5.288>	πρίν γ' ἀποπαύσεσθαι πρίν γ' ἢ ἕτερόν γε πεσόντα
<hom. il. 5.289>	αἵματος ἆσαι ̓́Αρηα, ταλαύρινον πολεμιστήν.

<hom. il. 5.290>	ὣς φάμενος προέηκε: βέλος δ' ἴθυνεν ̓Αθήνη
<hom. il. 5.291>	ῥῖνα παρ' ὀφθαλμόν, λευκοὺς δ' ἐπέρησεν ὀδόντας.
<hom. il. 5.292>	τοῦ δ' ἀπὸ μὲν γλῶσσαν πρυμνὴν τάμε χαλκὸς ἀτειρής,
<hom. il. 5.293>	αἰχμὴ δ' ἐξελύθη παρὰ νείατον ἀνθερεῶνα:
<hom. il. 5.294>	ἤριπε δ' ἐξ ὀχέων, ἀράβησε δὲ τεύχε' ἐπ' αὐτῷ
<hom. il. 5.295>	αἰόλα παμφανόωντα, παρέτρεσσαν δέ οἱ ἵπποι
<hom. il. 5.296>	ὠκύποδες: τοῦ δ' αὖθι λύθη ψυχή τε μένος τε.

<hom. il. 5.297>	Αἰνείας δ' ἀπόρουσε σὺν ἀσπίδι δουρί τε μακρῷ
<hom. il. 5.298>	δείσας μή πώς οἱ ἐρυσαίατο νεκρὸν ̓Αχαιοί.
<hom. il. 5.299>	ἀμφὶ δ' ἄρ' αὐτῷ βαῖνε λέων ὣς ἀλκὶ πεποιθώς,
<hom. il. 5.300>	πρόσθε δέ οἱ δόρυ τ' ἔσχε καὶ ἀσπίδα πάντος' ἐί̈σην,
<hom. il. 5.301>	τὸν κτάμεναι μεμαὼς ὅς τις τοῦ γ' ἀντίος ἔλθοι
<hom. il. 5.302>	σμερδαλέα ἰάχων: ὃ δὲ χερμάδιον λάβε χειρὶ
<hom. il. 5.303>	Τυδεί̈δης μέγα ἔργον ὃ οὐ δύο γ' ἄνδρε φέροιεν,
<hom. il. 5.304>	οἷοι νῦν βροτοί εἰς': ὃ δέ μιν ῥέα πάλλε καὶ οἶος.
<hom. il. 5.305>	τῷ βάλεν Αἰνείαο κατ' ἰσχίον ἔνθά τε μηρὸς
<hom. il. 5.306>	ἰσχίῳ ἐνστρέφεται, κοτύλην δέ τέ μιν καλέουσι:
<hom. il. 5.307>	θλάσσε δέ οἱ κοτύλην, πρὸς δ' ἄμφω ῥῆξε τένοντε:
<hom. il. 5.308>	ὦσε δ' ἀπὸ ῥινὸν τρηχὺς λίθος: αὐτὰρ ὅ γ' ἥρως
<hom. il. 5.309>	ἔστη γνὺξ ἐριπὼν καὶ ἐρείσατο χειρὶ παχείῃ
<hom. il. 5.310>	γαίης: ἀμφὶ δὲ ὄσσε κελαινὴ νὺξ ἐκάλυψε.

<hom. il. 5.311>	καί νύ κεν ἔνθ' ἀπόλοιτο ἄναξ ἀνδρῶν Αἰνείας,
<hom. il. 5.312>	εἰ μὴ ἄρ' ὀξὺ νόησε Διὸς θυγάτηρ ̓Αφροδίτη
<hom. il. 5.313>	μήτηρ, ἥ μιν ὑπ' ̓Αγχίσῃ τέκε βουκολέοντι:
<hom. il. 5.314>	ἀμφὶ δ' ἑὸν φίλον υἱὸν ἐχεύατο πήχεε λευκώ,
<hom. il. 5.315>	πρόσθε δέ οἱ πέπλοιο φαεινοῦ πτύγμα κάλυψεν
<hom. il. 5.316>	ἕρκος ἔμεν βελέων, μή τις Δαναῶν ταχυπώλων
<hom. il. 5.317>	χαλκὸν ἐνὶ στήθεσσι βαλὼν ἐκ θυμὸν ἕλοιτο.

<hom. il. 5.318>	ἣ μὲν ἑὸν φίλον υἱὸν ὑπεξέφερεν πολέμοιο:
<hom. il. 5.319>	οὐδ' υἱὸς Καπανῆος ἐλήθετο συνθεσιάων
<hom. il. 5.320>	τάων ἃς ἐπέτελλε βοὴν ἀγαθὸς Διομήδης,
<hom. il. 5.321>	ἀλλ' ὅ γε τοὺς μὲν ἑοὺς ἠρύκακε μώνυχας ἵππους
<hom. il. 5.322>	νόσφιν ἀπὸ φλοίσβου ἐξ ἄντυγος ἡνία τείνας,
<hom. il. 5.323>	Αἰνείαο δ' ἐπαί̈ξας καλλίτριχας ἵππους
<hom. il. 5.324>	ἐξέλασε Τρώων μετ' ἐϋκνήμιδας ̓Αχαιούς.
<hom. il. 5.325>	δῶκε δὲ Δηϊπύλῳ ἑτάρῳ φίλῳ, ὃν περὶ πάσης
<hom. il. 5.326>	τῖεν ὁμηλικίης ὅτι οἱ φρεσὶν ἄρτια ᾔδη,
<hom. il. 5.327>	νηυσὶν ἔπι γλαφυρῇσιν ἐλαυνέμεν: αὐτὰρ ὅ γ' ἥρως
<hom. il. 5.328>	ὧν ἵππων ἐπιβὰς ἔλαβ' ἡνία σιγαλόεντα,
<hom. il. 5.329>	αἶψα δὲ Τυδεί̈δην μέθεπε κρατερώνυχας ἵππους
<hom. il. 5.330>	ἐμμεμαώς: ὃ δὲ Κύπριν ἐπῴχετο νηλέϊ χαλκῷ
<hom. il. 5.331>	γιγνώσκων ὅ τ' ἄναλκις ἔην θεός, οὐδὲ θεάων
<hom. il. 5.332>	τάων αἵ τ' ἀνδρῶν πόλεμον κάτα κοιρανέουσιν,
<hom. il. 5.333>	οὔτ' ἄρ' ̓Αθηναίη οὔτε πτολίπορθος ̓Ενυώ.
<hom. il. 5.334>	ἀλλ' ὅτε δή ῥ' ἐκίχανε πολὺν καθ' ὅμιλον ὀπάζων,
<hom. il. 5.335>	ἔνθ' ἐπορεξάμενος μεγαθύμου Τυδέος υἱὸς
<hom. il. 5.336>	ἄκρην οὔτασε χεῖρα μετάλμενος ὀξέϊ δουρὶ
<hom. il. 5.337>	ἀβληχρήν: εἶθαρ δὲ δόρυ χροὸς ἀντετόρησεν
<hom. il. 5.338>	ἀμβροσίου διὰ πέπλου, ὅν οἱ Χάριτες κάμον αὐταί,
<hom. il. 5.339>	πρυμνὸν ὕπερ θέναρος: ῥέε δ' ἄμβροτον αἷμα θεοῖο
<hom. il. 5.340>	ἰχώρ, οἷός πέρ τε ῥέει μακάρεσσι θεοῖσιν:
<hom. il. 5.341>	οὐ γὰρ σῖτον ἔδους', οὐ πίνους' αἴθοπα οἶνον,
<hom. il. 5.342>	τοὔνεκ' ἀναίμονές εἰσι καὶ ἀθάνατοι καλέονται.
<hom. il. 5.343>	ἣ δὲ μέγα ἰάχουσα ἀπὸ ἕο κάββαλεν υἱόν:
<hom. il. 5.344>	καὶ τὸν μὲν μετὰ χερσὶν ἐρύσατο Φοῖβος ̓Απόλλων
<hom. il. 5.345>	κυανέῃ νεφέλῃ, μή τις Δαναῶν ταχυπώλων
<hom. il. 5.346>	χαλκὸν ἐνὶ στήθεσσι βαλὼν ἐκ θυμὸν ἕλοιτο:
<hom. il. 5.347>	τῇ δ' ἐπὶ μακρὸν ἄϋσε βοὴν ἀγαθὸς Διομήδης:
<hom. il. 5.348>	εἶκε Διὸς θύγατερ πολέμου καὶ δηϊοτῆτος:
<hom. il. 5.349>	ἦ οὐχ ἅλις ὅττι γυναῖκας ἀνάλκιδας ἠπεροπεύεις;
<hom. il. 5.350>	εἰ δὲ σύ γ' ἐς πόλεμον πωλήσεαι, ἦ τέ ς' ὀί̈ω
<hom. il. 5.351>	ῥιγήσειν πόλεμόν γε καὶ εἴ χ' ἑτέρωθι πύθηαι.

<hom. il. 5.352>	ὣς ἔφαθ', ἣ δ' ἀλύους' ἀπεβήσετο, τείρετο δ' αἰνῶς:
<hom. il. 5.353>	τὴν μὲν ἄρ' ̓͂Ιρις ἑλοῦσα ποδήνεμος ἔξαγ' ὁμίλου
<hom. il. 5.354>	ἀχθομένην ὀδύνῃσι, μελαίνετο δὲ χρόα καλόν.
<hom. il. 5.355>	εὗρεν ἔπειτα μάχης ἐπ' ἀριστερὰ θοῦρον ̓́Αρηα
<hom. il. 5.356>	ἥμενον: ἠέρι δ' ἔγχος ἐκέκλιτο καὶ ταχέ' ἵππω:
<hom. il. 5.357>	ἣ δὲ γνὺξ ἐριποῦσα κασιγνήτοιο φίλοιο
<hom. il. 5.358>	πολλὰ λισσομένη χρυσάμπυκας ᾔτεεν ἵππους:
<hom. il. 5.359>	φίλε κασίγνητε κόμισαί τέ με δός τέ μοι ἵππους,
<hom. il. 5.360>	ὄφρ' ἐς ̓́Ολυμπον ἵκωμαι ἵν' ἀθανάτων ἕδος ἐστί.
<hom. il. 5.361>	λίην ἄχθομαι ἕλκος ὅ με βροτὸς οὔτασεν ἀνὴρ
<hom. il. 5.362>	Τυδεί̈δης, ὃς νῦν γε καὶ ἂν Διὶ πατρὶ μάχοιτο.

<hom. il. 5.363>	ὣς φάτο, τῇ δ' ἄρ' ̓́Αρης δῶκε χρυσάμπυκας ἵππους:
<hom. il. 5.364>	ἣ δ' ἐς δίφρον ἔβαινεν ἀκηχεμένη φίλον ἦτορ,
<hom. il. 5.365>	πὰρ δέ οἱ ̓͂Ιρις ἔβαινε καὶ ἡνία λάζετο χερσί,
<hom. il. 5.366>	μάστιξεν δ' ἐλάαν, τὼ δ' οὐκ ἀέκοντε πετέσθην.
<hom. il. 5.367>	αἶψα δ' ἔπειθ' ἵκοντο θεῶν ἕδος αἰπὺν ̓́Ολυμπον:
<hom. il. 5.368>	ἔνθ' ἵππους ἔστησε ποδήνεμος ὠκέα ̓͂Ιρις
<hom. il. 5.369>	λύσας' ἐξ ὀχέων, παρὰ δ' ἀμβρόσιον βάλεν εἶδαρ:
<hom. il. 5.370>	ἣ δ' ἐν γούνασι πῖπτε Διώνης δῖ' ̓Αφροδίτη
<hom. il. 5.371>	μητρὸς ἑῆς: ἣ δ' ἀγκὰς ἐλάζετο θυγατέρα ἥν,
<hom. il. 5.372>	χειρί τέ μιν κατέρεξεν ἔπος τ' ἔφατ' ἐκ τ' ὀνόμαζε:
<hom. il. 5.373>	τίς νύ σε τοιάδ' ἔρεξε φίλον τέκος Οὐρανιώνων
<hom. il. 5.374>	μαψιδίως, ὡς εἴ τι κακὸν ῥέζουσαν ἐνωπῇ;

<hom. il. 5.375>	τὴν δ' ἠμείβετ' ἔπειτα φιλομμειδὴς ̓Αφροδίτη:
<hom. il. 5.376>	οὖτά με Τυδέος υἱὸς ὑπέρθυμος Διομήδης,
<hom. il. 5.377>	οὕνεκ' ἐγὼ φίλον υἱὸν ὑπεξέφερον πολέμοιο
<hom. il. 5.378>	Αἰνείαν, ὃς ἐμοὶ πάντων πολὺ φίλτατός ἐστιν.
<hom. il. 5.379>	οὐ γὰρ ἔτι Τρώων καὶ ̓Αχαιῶν φύλοπις αἰνή,
<hom. il. 5.380>	ἀλλ' ἤδη Δαναοί γε καὶ ἀθανάτοισι μάχονται.

<hom. il. 5.381>	τὴν δ' ἠμείβετ' ἔπειτα Διώνη, δῖα θεάων:
<hom. il. 5.382>	τέτλαθι τέκνον ἐμόν, καὶ ἀνάσχεο κηδομένη περ:
<hom. il. 5.383>	πολλοὶ γὰρ δὴ τλῆμεν ̓Ολύμπια δώματ' ἔχοντες
<hom. il. 5.384>	ἐξ ἀνδρῶν χαλέπ' ἄλγε' ἐπ' ἀλλήλοισι τιθέντες.
<hom. il. 5.385>	τλῆ μὲν ̓́Αρης ὅτε μιν ̓͂Ωτος κρατερός τ' ̓Εφιάλτης
<hom. il. 5.386>	παῖδες ̓Αλωῆος, δῆσαν κρατερῷ ἐνὶ δεσμῷ:
<hom. il. 5.387>	χαλκέῳ δ' ἐν κεράμῳ δέδετο τρισκαίδεκα μῆνας:
<hom. il. 5.388>	καί νύ κεν ἔνθ' ἀπόλοιτο ̓́Αρης ἆτος πολέμοιο,
<hom. il. 5.389>	εἰ μὴ μητρυιὴ περικαλλὴς ̓Ηερίβοια
<hom. il. 5.390>	̔Ερμέᾳ ἐξήγγειλεν: ὃ δ' ἐξέκλεψεν ̓́Αρηα
<hom. il. 5.391>	ἤδη τειρόμενον, χαλεπὸς δέ ἑ δεσμὸς ἐδάμνα.
<hom. il. 5.392>	τλῆ δ' ̔́Ηρη, ὅτε μιν κρατερὸς πάϊς ̓Αμφιτρύωνος
<hom. il. 5.393>	δεξιτερὸν κατὰ μαζὸν ὀϊστῷ τριγλώχινι
<hom. il. 5.394>	βεβλήκει: τότε καί μιν ἀνήκεστον λάβεν ἄλγος.
<hom. il. 5.395>	τλῆ δ' ̓Αί̈δης ἐν τοῖσι πελώριος ὠκὺν ὀϊστόν,
<hom. il. 5.396>	εὖτέ μιν ωὐτὸς ἀνὴρ υἱὸς Διὸς αἰγιόχοιο
<hom. il. 5.397>	ἐν Πύλῳ ἐν νεκύεσσι βαλὼν ὀδύνῃσιν ἔδωκεν:
<hom. il. 5.398>	αὐτὰρ ὃ βῆ πρὸς δῶμα Διὸς καὶ μακρὸν ̓́Ολυμπον
<hom. il. 5.399>	κῆρ ἀχέων ὀδύνῃσι πεπαρμένος: αὐτὰρ ὀϊστὸς
<hom. il. 5.400>	ὤμῳ ἔνι στιβαρῷ ἠλήλατο, κῆδε δὲ θυμόν.
<hom. il. 5.401>	τῷ δ' ἐπὶ Παιήων ὀδυνήφατα φάρμακα πάσσων
<hom. il. 5.402>	ἠκέσατ': οὐ μὲν γάρ τι καταθνητός γε τέτυκτο.
<hom. il. 5.403>	σχέτλιος ὀβριμοεργὸς ὃς οὐκ ὄθετ' αἴσυλα ῥέζων,
<hom. il. 5.404>	ὃς τόξοισιν ἔκηδε θεοὺς οἳ ̓́Ολυμπον ἔχουσι.
<hom. il. 5.405>	σοὶ δ' ἐπὶ τοῦτον ἀνῆκε θεὰ γλαυκῶπις ̓Αθήνη:
<hom. il. 5.406>	νήπιος, οὐδὲ τὸ οἶδε κατὰ φρένα Τυδέος υἱὸς
<hom. il. 5.407>	ὅττι μάλ' οὐ δηναιὸς ὃς ἀθανάτοισι μάχηται,
<hom. il. 5.408>	οὐδέ τί μιν παῖδες ποτὶ γούνασι παππάζουσιν
<hom. il. 5.409>	ἐλθόντ' ἐκ πολέμοιο καὶ αἰνῆς δηϊοτῆτος.
<hom. il. 5.410>	τὼ νῦν Τυδεί̈δης, εἰ καὶ μάλα καρτερός ἐστι,
<hom. il. 5.411>	φραζέσθω μή τίς οἱ ἀμείνων σεῖο μάχηται,
<hom. il. 5.412>	μὴ δὴν Αἰγιάλεια περίφρων ̓Αδρηστίνη
<hom. il. 5.413>	ἐξ ὕπνου γοόωσα φίλους οἰκῆας ἐγείρῃ
<hom. il. 5.414>	κουρίδιον ποθέουσα πόσιν τὸν ἄριστον ̓Αχαιῶν
<hom. il. 5.415>	ἰφθίμη ἄλοχος Διομήδεος ἱπποδάμοιο.

<hom. il. 5.416>	ἦ ῥα καὶ ἀμφοτέρῃσιν ἀπ' ἰχῶ χειρὸς ὀμόργνυ:
<hom. il. 5.417>	ἄλθετο χείρ, ὀδύναι δὲ κατηπιόωντο βαρεῖαι.
<hom. il. 5.418>	αἳ δ' αὖτ' εἰσορόωσαι ̓Αθηναίη τε καὶ ̔́Ηρη
<hom. il. 5.419>	κερτομίοις ἐπέεσσι Δία Κρονίδην ἐρέθιζον.
<hom. il. 5.420>	τοῖσι δὲ μύθων ἦρχε θεὰ γλαυκῶπις ̓Αθήνη:
<hom. il. 5.421>	Ζεῦ πάτερ ἦ ῥά τί μοι κεχολώσεαι ὅττι κεν εἴπω;
<hom. il. 5.422>	ἦ μάλα δή τινα Κύπρις ̓Αχαιϊάδων ἀνιεῖσα
<hom. il. 5.423>	Τρωσὶν ἅμα σπέσθαι, τοὺς νῦν ἔκπαγλα φίλησε,
<hom. il. 5.424>	τῶν τινα καρρέζουσα ̓Αχαιϊάδων ἐϋπέπλων
<hom. il. 5.425>	πρὸς χρυσῇ περόνῃ καταμύξατο χεῖρα ἀραιήν.

<hom. il. 5.426>	ὣς φάτο, μείδησεν δὲ πατὴρ ἀνδρῶν τε θεῶν τε,
<hom. il. 5.427>	καί ῥα καλεσσάμενος προσέφη χρυσῆν ̓Αφροδίτην:
<hom. il. 5.428>	οὔ τοι τέκνον ἐμὸν δέδοται πολεμήϊα ἔργα,
<hom. il. 5.429>	ἀλλὰ σύ γ' ἱμερόεντα μετέρχεο ἔργα γάμοιο,
<hom. il. 5.430>	ταῦτα δ' ̓́Αρηϊ θοῷ καὶ ̓Αθήνῃ πάντα μελήσει.

<hom. il. 5.431>	ὣς οἳ μὲν τοιαῦτα πρὸς ἀλλήλους ἀγόρευον,
<hom. il. 5.432>	Αἰνείᾳ δ' ἐπόρουσε βοὴν ἀγαθὸς Διομήδης,
<hom. il. 5.433>	γιγνώσκων ὅ οἱ αὐτὸς ὑπείρεχε χεῖρας ̓Απόλλων:
<hom. il. 5.434>	ἀλλ' ὅ γ' ἄρ' οὐδὲ θεὸν μέγαν ἅζετο, ἵετο δ' αἰεὶ
<hom. il. 5.435>	Αἰνείαν κτεῖναι καὶ ἀπὸ κλυτὰ τεύχεα δῦσαι.
<hom. il. 5.436>	τρὶς μὲν ἔπειτ' ἐπόρουσε κατακτάμεναι μενεαίνων,
<hom. il. 5.437>	τρὶς δέ οἱ ἐστυφέλιξε φαεινὴν ἀσπίδ' ̓Απόλλων:
<hom. il. 5.438>	ἀλλ' ὅτε δὴ τὸ τέταρτον ἐπέσσυτο δαίμονι ἶσος,
<hom. il. 5.439>	δεινὰ δ' ὁμοκλήσας προσέφη ἑκάεργος ̓Απόλλων:
<hom. il. 5.440>	φράζεο Τυδεί̈δη καὶ χάζεο, μηδὲ θεοῖσιν
<hom. il. 5.441>	ἶς' ἔθελε φρονέειν, ἐπεὶ οὔ ποτε φῦλον ὁμοῖον
<hom. il. 5.442>	ἀθανάτων τε θεῶν χαμαὶ ἐρχομένων τ' ἀνθρώπων.

<hom. il. 5.443>	ὣς φάτο, Τυδεί̈δης δ' ἀνεχάζετο τυτθὸν ὀπίσσω
<hom. il. 5.444>	μῆνιν ἀλευάμενος ἑκατηβόλου ̓Απόλλωνος.
<hom. il. 5.445>	Αἰνείαν δ' ἀπάτερθεν ὁμίλου θῆκεν ̓Απόλλων
<hom. il. 5.446>	Περγάμῳ εἰν ἱερῇ, ὅθι οἱ νηός γε τέτυκτο.
<hom. il. 5.447>	ἤτοι τὸν Λητώ τε καὶ ̓́Αρτεμις ἰοχέαιρα
<hom. il. 5.448>	ἐν μεγάλῳ ἀδύτῳ ἀκέοντό τε κύδαινόν τε:
<hom. il. 5.449>	αὐτὰρ ὃ εἴδωλον τεῦξ' ἀργυρότοξος ̓Απόλλων
<hom. il. 5.450>	αὐτῷ τ' Αἰνείᾳ ἴκελον καὶ τεύχεσι τοῖον,
<hom. il. 5.451>	ἀμφὶ δ' ἄρ' εἰδώλῳ Τρῶες καὶ δῖοι ̓Αχαιοὶ
<hom. il. 5.452>	δῄουν ἀλλήλων ἀμφὶ στήθεσσι βοείας
<hom. il. 5.453>	ἀσπίδας εὐκύκλους λαισήϊά τε πτερόεντα.
<hom. il. 5.454>	δὴ τότε θοῦρον ̓́Αρηα προσηύδα Φοῖβος ̓Απόλλων:
<hom. il. 5.455>	̓͂Αρες ̓́Αρες βροτολοιγὲ μιαιφόνε τειχεσιπλῆτα,
<hom. il. 5.456>	οὐκ ἂν δὴ τόνδ' ἄνδρα μάχης ἐρύσαιο μετελθὼν
<hom. il. 5.457>	Τυδεί̈δην, ὃς νῦν γε καὶ ἂν Διὶ πατρὶ μάχοιτο;
<hom. il. 5.458>	Κύπριδα μὲν πρῶτα σχεδὸν οὔτασε χεῖρ' ἐπὶ καρπῷ,
<hom. il. 5.459>	αὐτὰρ ἔπειτ' αὐτῷ μοι ἐπέσσυτο δαίμονι ἶσος.

<hom. il. 5.460>	ὣς εἰπὼν αὐτὸς μὲν ἐφέζετο Περγάμῳ ἄκρῃ,
<hom. il. 5.461>	Τρῳὰς δὲ στίχας οὖλος ̓́Αρης ὄτρυνε μετελθὼν
<hom. il. 5.462>	εἰδόμενος ̓Ακάμαντι θοῷ ἡγήτορι Θρῃκῶν:
<hom. il. 5.463>	υἱάσι δὲ Πριάμοιο διοτρεφέεσσι κέλευεν:
<hom. il. 5.464>	ὦ υἱεῖς Πριάμοιο διοτρεφέος βασιλῆος
<hom. il. 5.465>	ἐς τί ἔτι κτείνεσθαι ἐάσετε λαὸν ̓Αχαιοῖς;
<hom. il. 5.466>	ἦ εἰς ὅ κεν ἀμφὶ πύλῃς εὖ ποιητῇσι μάχωνται;
<hom. il. 5.467>	κεῖται ἀνὴρ ὃν ἶσον ἐτίομεν ̔́Εκτορι δίῳ
<hom. il. 5.468>	Αἰνείας υἱὸς μεγαλήτορος ̓Αγχίσαο:
<hom. il. 5.469>	ἀλλ' ἄγετ' ἐκ φλοίσβοιο σαώσομεν ἐσθλὸν ἑταῖρον.

<hom. il. 5.470>	ὣς εἰπὼν ὄτρυνε μένος καὶ θυμὸν ἑκάστου.
<hom. il. 5.471>	ἔνθ' αὖ Σαρπηδὼν μάλα νείκεσεν ̔́Εκτορα δῖον:
<hom. il. 5.472>	̔́Εκτορ πῇ δή τοι μένος οἴχεται ὃ πρὶν ἔχεσκες;
<hom. il. 5.473>	φῆς που ἄτερ λαῶν πόλιν ἑξέμεν ἠδ' ἐπικούρων
<hom. il. 5.474>	οἶος σὺν γαμβροῖσι κασιγνήτοισί τε σοῖσι.
<hom. il. 5.475>	τῶν νῦν οὔ τιν' ἐγὼ ἰδέειν δύναμ' οὐδὲ νοῆσαι,
<hom. il. 5.476>	ἀλλὰ καταπτώσσουσι κύνες ὣς ἀμφὶ λέοντα:
<hom. il. 5.477>	ἡμεῖς δὲ μαχόμεσθ' οἵ πέρ τ' ἐπίκουροι ἔνειμεν.
<hom. il. 5.478>	καὶ γὰρ ἐγὼν ἐπίκουρος ἐὼν μάλα τηλόθεν ἥκω:
<hom. il. 5.479>	τηλοῦ γὰρ Λυκίη Ξάνθῳ ἔπι δινήεντι,
<hom. il. 5.480>	ἔνθ' ἄλοχόν τε φίλην ἔλιπον καὶ νήπιον υἱόν,
<hom. il. 5.481>	κὰδ δὲ κτήματα πολλά, τὰ ἔλδεται ὅς κ' ἐπιδευής.
<hom. il. 5.482>	ἀλλὰ καὶ ὧς Λυκίους ὀτρύνω καὶ μέμον' αὐτὸς
<hom. il. 5.483>	ἀνδρὶ μαχήσασθαι: ἀτὰρ οὔ τί μοι ἐνθάδε τοῖον
<hom. il. 5.484>	οἷόν κ' ἠὲ φέροιεν ̓Αχαιοὶ ἤ κεν ἄγοιεν:
<hom. il. 5.485>	τύνη δ' ἕστηκας, ἀτὰρ οὐδ' ἄλλοισι κελεύεις
<hom. il. 5.486>	λαοῖσιν μενέμεν καὶ ἀμυνέμεναι ὤρεσσι.
<hom. il. 5.487>	μή πως ὡς ἀψῖσι λίνου ἁλόντε πανάγρου
<hom. il. 5.488>	ἀνδράσι δυσμενέεσσιν ἕλωρ καὶ κύρμα γένησθε:
<hom. il. 5.489>	οἳ δὲ τάχ' ἐκπέρσους' εὖ ναιομένην πόλιν ὑμήν.
<hom. il. 5.490>	σοὶ δὲ χρὴ τάδε πάντα μέλειν νύκτάς τε καὶ ἦμαρ
<hom. il. 5.491>	ἀρχοὺς λισσομένῳ τηλεκλειτῶν ἐπικούρων
<hom. il. 5.492>	νωλεμέως ἐχέμεν, κρατερὴν δ' ἀποθέσθαι ἐνιπήν.

<hom. il. 5.493>	ὣς φάτο Σαρπηδών, δάκε δὲ φρένας ̔́Εκτορι μῦθος:
<hom. il. 5.494>	αὐτίκα δ' ἐξ ὀχέων σὺν τεύχεσιν ἆλτο χαμᾶζε,
<hom. il. 5.495>	πάλλων δ' ὀξέα δοῦρα κατὰ στρατὸν ᾤχετο πάντῃ
<hom. il. 5.496>	ὀτρύνων μαχέσασθαι, ἔγειρε δὲ φύλοπιν αἰνήν.
<hom. il. 5.497>	οἳ δ' ἐλελίχθησαν καὶ ἐναντίοι ἔσταν ̓Αχαιῶν:
<hom. il. 5.498>	̓Αργεῖοι δ' ὑπέμειναν ἀολλέες οὐδὲ φόβηθεν.
<hom. il. 5.499>	ὡς δ' ἄνεμος ἄχνας φορέει ἱερὰς κατ' ἀλωὰς
<hom. il. 5.500>	ἀνδρῶν λικμώντων, ὅτε τε ξανθὴ Δημήτηρ
<hom. il. 5.501>	κρίνῃ ἐπειγομένων ἀνέμων καρπόν τε καὶ ἄχνας,
<hom. il. 5.502>	αἳ δ' ὑπολευκαίνονται ἀχυρμιαί: ὣς τότ' ̓Αχαιοὶ
<hom. il. 5.503>	λευκοὶ ὕπερθε γένοντο κονισάλῳ, ὅν ῥα δι' αὐτῶν
<hom. il. 5.504>	οὐρανὸν ἐς πολύχαλκον ἐπέπληγον πόδες ἵππων
<hom. il. 5.505>	ἂψ ἐπιμισγομένων: ὑπὸ δ' ἔστρεφον ἡνιοχῆες.
<hom. il. 5.506>	οἳ δὲ μένος χειρῶν ἰθὺς φέρον: ἀμφὶ δὲ νύκτα
<hom. il. 5.507>	θοῦρος ̓́Αρης ἐκάλυψε μάχῃ Τρώεσσιν ἀρήγων
<hom. il. 5.508>	πάντος' ἐποιχόμενος: τοῦ δ' ἐκραίαινεν ἐφετμὰς
<hom. il. 5.509>	Φοίβου ̓Απόλλωνος χρυσαόρου, ὅς μιν ἀνώγει
<hom. il. 5.510>	Τρωσὶν θυμὸν ἐγεῖραι, ἐπεὶ ἴδε Παλλάδ' ̓Αθήνην
<hom. il. 5.511>	οἰχομένην: ἣ γάρ ῥα πέλεν Δαναοῖσιν ἀρηγών.
<hom. il. 5.512>	αὐτὸς δ' Αἰνείαν μάλα πίονος ἐξ ἀδύτοιο
<hom. il. 5.513>	ἧκε, καὶ ἐν στήθεσσι μένος βάλε ποιμένι λαῶν.
<hom. il. 5.514>	Αἰνείας δ' ἑτάροισι μεθίστατο: τοὶ δὲ χάρησαν,
<hom. il. 5.515>	ὡς εἶδον ζωόν τε καὶ ἀρτεμέα προσιόντα
<hom. il. 5.516>	καὶ μένος ἐσθλὸν ἔχοντα: μετάλλησάν γε μὲν οὔ τι.
<hom. il. 5.517>	οὐ γὰρ ἔα πόνος ἄλλος, ὃν ἀργυρότοξος ἔγειρεν
<hom. il. 5.518>	̓́Αρης τε βροτολοιγὸς ̓́Ερις τ' ἄμοτον μεμαυῖα.

<hom. il. 5.519>	τοὺς δ' Αἴαντε δύω καὶ ̓Οδυσσεὺς καὶ Διομήδης
<hom. il. 5.520>	ὄτρυνον Δαναοὺς πολεμιζέμεν: οἳ δὲ καὶ αὐτοὶ
<hom. il. 5.521>	οὔτε βίας Τρώων ὑπεδείδισαν οὔτε ἰωκάς,
<hom. il. 5.522>	ἀλλ' ἔμενον νεφέλῃσιν ἐοικότες ἅς τε Κρονίων
<hom. il. 5.523>	νηνεμίης ἔστησεν ἐπ' ἀκροπόλοισιν ὄρεσσιν
<hom. il. 5.524>	ἀτρέμας, ὄφρ' εὕδῃσι μένος Βορέαο καὶ ἄλλων
<hom. il. 5.525>	ζαχρειῶν ἀνέμων, οἵ τε νέφεα σκιόεντα
<hom. il. 5.526>	πνοιῇσιν λιγυρῇσι διασκιδνᾶσιν ἀέντες:
<hom. il. 5.527>	ὣς Δαναοὶ Τρῶας μένον ἔμπεδον οὐδὲ φέβοντο.
<hom. il. 5.528>	̓Ατρεί̈δης δ' ἀν' ὅμιλον ἐφοίτα πολλὰ κελεύων:
<hom. il. 5.529>	ὦ φίλοι ἀνέρες ἔστε καὶ ἄλκιμον ἦτορ ἕλεσθε,
<hom. il. 5.530>	ἀλλήλους τ' αἰδεῖσθε κατὰ κρατερὰς ὑσμίνας:
<hom. il. 5.531>	αἰδομένων ἀνδρῶν πλέονες σόοι ἠὲ πέφανται:
<hom. il. 5.532>	φευγόντων δ' οὔτ' ἂρ κλέος ὄρνυται οὔτε τις ἀλκή.

<hom. il. 5.533>	ἦ καὶ ἀκόντισε δουρὶ θοῶς, βάλε δὲ πρόμον ἄνδρα
<hom. il. 5.534>	Αἰνείω ἕταρον μεγαθύμου Δηϊκόωντα
<hom. il. 5.535>	Περγασίδην, ὃν Τρῶες ὁμῶς Πριάμοιο τέκεσσι
<hom. il. 5.536>	τῖον, ἐπεὶ θοὸς ἔσκε μετὰ πρώτοισι μάχεσθαι.
<hom. il. 5.537>	τόν ῥα κατ' ἀσπίδα δουρὶ βάλε κρείων ̓Αγαμέμνων:
<hom. il. 5.538>	ἣ δ' οὐκ ἔγχος ἔρυτο, διὰ πρὸ δὲ εἴσατο χαλκός,
<hom. il. 5.539>	νειαίρῃ δ' ἐν γαστρὶ διὰ ζωστῆρος ἔλασσε:
<hom. il. 5.540>	δούπησεν δὲ πεσών, ἀράβησε δὲ τεύχε' ἐπ' αὐτῷ.

<hom. il. 5.541>	ἔνθ' αὖτ' Αἰνείας Δαναῶν ἕλεν ἄνδρας ἀρίστους
<hom. il. 5.542>	υἷε Διοκλῆος Κρήθωνά τε ̓Ορσίλοχόν τε,
<hom. il. 5.543>	τῶν ῥα πατὴρ μὲν ἔναιεν ἐϋκτιμένῃ ἐνὶ Φηρῇ
<hom. il. 5.544>	ἀφνειὸς βιότοιο, γένος δ' ἦν ἐκ ποταμοῖο
<hom. il. 5.545>	̓Αλφειοῦ, ὅς τ' εὐρὺ ῥέει Πυλίων διὰ γαίης,
<hom. il. 5.546>	ὃς τέκετ' ̓Ορτίλοχον πολέεσς' ἄνδρεσσιν ἄνακτα:
<hom. il. 5.547>	̓Ορτίλοχος δ' ἄρ' ἔτικτε Διοκλῆα μεγάθυμον,
<hom. il. 5.548>	ἐκ δὲ Διοκλῆος διδυμάονε παῖδε γενέσθην,
<hom. il. 5.549>	Κρήθων ̓Ορσίλοχός τε μάχης εὖ εἰδότε πάσης.
<hom. il. 5.550>	τὼ μὲν ἄρ' ἡβήσαντε μελαινάων ἐπὶ νηῶν
<hom. il. 5.551>	̓́Ιλιον εἰς εὔπωλον ἅμ' ̓Αργείοισιν ἑπέσθην,
<hom. il. 5.552>	τιμὴν ̓Ατρεί̈δῃς ̓Αγαμέμνονι καὶ Μενελάῳ
<hom. il. 5.553>	ἀρνυμένω: τὼ δ' αὖθι τέλος θανάτοιο κάλυψεν.
<hom. il. 5.554>	οἵω τώ γε λέοντε δύω ὄρεος κορυφῇσιν
<hom. il. 5.555>	ἐτραφέτην ὑπὸ μητρὶ βαθείης τάρφεσιν ὕλης:
<hom. il. 5.556>	τὼ μὲν ἄρ' ἁρπάζοντε βόας καὶ ἴφια μῆλα
<hom. il. 5.557>	σταθμοὺς ἀνθρώπων κεραί̈ζετον, ὄφρα καὶ αὐτὼ
<hom. il. 5.558>	ἀνδρῶν ἐν παλάμῃσι κατέκταθεν ὀξέϊ χαλκῷ:
<hom. il. 5.559>	τοίω τὼ χείρεσσιν ὑπ' Αἰνείαο δαμέντε
<hom. il. 5.560>	καππεσέτην, ἐλάτῃσιν ἐοικότες ὑψηλῇσι.

<hom. il. 5.561>	τὼ δὲ πεσόντ' ἐλέησεν ἀρηί̈φιλος Μενέλαος,
<hom. il. 5.562>	βῆ δὲ διὰ προμάχων κεκορυθμένος αἴθοπι χαλκῷ
<hom. il. 5.563>	σείων ἐγχείην: τοῦ δ' ὄτρυνεν μένος ̓́Αρης,
<hom. il. 5.564>	τὰ φρονέων ἵνα χερσὶν ὑπ' Αἰνείαο δαμείη.
<hom. il. 5.565>	τὸν δ' ἴδεν ̓Αντίλοχος μεγαθύμου Νέστορος υἱός,
<hom. il. 5.566>	βῆ δὲ διὰ προμάχων: περὶ γὰρ δίε ποιμένι λαῶν
<hom. il. 5.567>	μή τι πάθοι, μέγα δέ σφας ἀποσφήλειε πόνοιο.
<hom. il. 5.568>	τὼ μὲν δὴ χεῖράς τε καὶ ἔγχεα ὀξυόεντα
<hom. il. 5.569>	ἀντίον ἀλλήλων ἐχέτην μεμαῶτε μάχεσθαι:
<hom. il. 5.570>	̓Αντίλοχος δὲ μάλ' ἄγχι παρίστατο ποιμένι λαῶν.
<hom. il. 5.571>	Αἰνείας δ' οὐ μεῖνε θοός περ ἐὼν πολεμιστὴς
<hom. il. 5.572>	ὡς εἶδεν δύο φῶτε παρ' ἀλλήλοισι μένοντε.
<hom. il. 5.573>	οἳ δ' ἐπεὶ οὖν νεκροὺς ἔρυσαν μετὰ λαὸν ̓Αχαιῶν,
<hom. il. 5.574>	τὼ μὲν ἄρα δειλὼ βαλέτην ἐν χερσὶν ἑταίρων,
<hom. il. 5.575>	αὐτὼ δὲ στρεφθέντε μετὰ πρώτοισι μαχέσθην.

<hom. il. 5.576>	ἔνθα Πυλαιμένεα ἑλέτην ἀτάλαντον ̓́Αρηϊ
<hom. il. 5.577>	ἀρχὸν Παφλαγόνων μεγαθύμων ἀσπιστάων.
<hom. il. 5.578>	τὸν μὲν ἄρ' ̓Ατρεί̈δης δουρικλειτὸς Μενέλαος
<hom. il. 5.579>	ἑσταότ' ἔγχεϊ νύξε κατὰ κληῖ̈δα τυχήσας:
<hom. il. 5.580>	̓Αντίλοχος δὲ Μύδωνα βάλ' ἡνίοχον θεράποντα
<hom. il. 5.581>	ἐσθλὸν ̓Ατυμνιάδην: ὃ δ' ὑπέστρεφε μώνυχας ἵππους:
<hom. il. 5.582>	χερμαδίῳ ἀγκῶνα τυχὼν μέσον: ἐκ δ' ἄρα χειρῶν
<hom. il. 5.583>	ἡνία λεύκ' ἐλέφαντι χαμαὶ πέσον ἐν κονίῃσιν.
<hom. il. 5.584>	̓Αντίλοχος δ' ἄρ' ἐπαί̈ξας ξίφει ἤλασε κόρσην:
<hom. il. 5.585>	αὐτὰρ ὅ γ' ἀσθμαίνων εὐεργέος ἔκπεσε δίφρου
<hom. il. 5.586>	κύμβαχος ἐν κονίῃσιν ἐπὶ βρεχμόν τε καὶ ὤμους.
<hom. il. 5.587>	δηθὰ μάλ' ἑστήκει: τύχε γάρ ῥ' ἀμάθοιο βαθείης:
<hom. il. 5.588>	ὄφρ' ἵππω πλήξαντε χαμαὶ βάλον ἐν κονίῃσι:
<hom. il. 5.589>	τοὺς ἵμας' ̓Αντίλοχος, μετὰ δὲ στρατὸν ἤλας' ̓Αχαιῶν.

<hom. il. 5.590>	τοὺς δ' ̔́Εκτωρ ἐνόησε κατὰ στίχας, ὦρτο δ' ἐπ' αὐτοὺς
<hom. il. 5.591>	κεκλήγων: ἅμα δὲ Τρώων εἵποντο φάλαγγες
<hom. il. 5.592>	καρτεραί: ἦρχε δ' ἄρα σφιν ̓́Αρης καὶ πότνι' ̓Ενυώ,
<hom. il. 5.593>	ἣ μὲν ἔχουσα Κυδοιμὸν ἀναιδέα δηϊοτῆτος,
<hom. il. 5.594>	̓́Αρης δ' ἐν παλάμῃσι πελώριον ἔγχος ἐνώμα,
<hom. il. 5.595>	φοίτα δ' ἄλλοτε μὲν πρόσθ' ̔́Εκτορος, ἄλλοτ' ὄπισθε.

<hom. il. 5.596>	τὸν δὲ ἰδὼν ῥίγησε βοὴν ἀγαθὸς Διομήδης:
<hom. il. 5.597>	ὡς δ' ὅτ' ἀνὴρ ἀπάλαμνος ἰὼν πολέος πεδίοιο
<hom. il. 5.598>	στήῃ ἐπ' ὠκυρόῳ ποταμῷ ἅλα δὲ προρέοντι
<hom. il. 5.599>	ἀφρῷ μορμύροντα ἰδών, ἀνά τ' ἔδραμ' ὀπίσσω,
<hom. il. 5.600>	ὣς τότε Τυδεί̈δης ἀνεχάζετο, εἶπέ τε λαῷ:
<hom. il. 5.601>	ὦ φίλοι οἷον δὴ θαυμάζομεν ̔́Εκτορα δῖον
<hom. il. 5.602>	αἰχμητήν τ' ἔμεναι καὶ θαρσαλέον πολεμιστήν:
<hom. il. 5.603>	τῷ δ' αἰεὶ πάρα εἷς γε θεῶν, ὃς λοιγὸν ἀμύνει:
<hom. il. 5.604>	καὶ νῦν οἱ πάρα κεῖνος ̓́Αρης βροτῷ ἀνδρὶ ἐοικώς.
<hom. il. 5.605>	ἀλλὰ πρὸς Τρῶας τετραμμένοι αἰὲν ὀπίσσω
<hom. il. 5.606>	εἴκετε, μηδὲ θεοῖς μενεαινέμεν ἶφι μάχεσθαι.

<hom. il. 5.607>	ὣς ἄρ' ἔφη, Τρῶες δὲ μάλα σχεδὸν ἤλυθον αὐτῶν.
<hom. il. 5.608>	ἔνθ' ̔́Εκτωρ δύο φῶτε κατέκτανεν εἰδότε χάρμης
<hom. il. 5.609>	εἰν ἑνὶ δίφρῳ ἐόντε, Μενέσθην ̓Αγχίαλόν τε.
<hom. il. 5.610>	τὼ δὲ πεσόντ' ἐλέησε μέγας Τελαμώνιος Αἴας:
<hom. il. 5.611>	στῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ,
<hom. il. 5.612>	καὶ βάλεν ̓́Αμφιον Σελάγου υἱόν, ὅς ῥ' ἐνὶ Παισῷ
<hom. il. 5.613>	ναῖε πολυκτήμων πολυλήϊος: ἀλλά ἑ μοῖρα
<hom. il. 5.614>	ἦγ' ἐπικουρήσοντα μετὰ Πρίαμόν τε καὶ υἷας.
<hom. il. 5.615>	τόν ῥα κατὰ ζωστῆρα βάλεν Τελαμώνιος Αἴας,
<hom. il. 5.616>	νειαίρῃ δ' ἐν γαστρὶ πάγη δολιχόσκιον ἔγχος,
<hom. il. 5.617>	δούπησεν δὲ πεσών: ὃ δ' ἐπέδραμε φαίδιμος Αἴας
<hom. il. 5.618>	τεύχεα συλήσων: Τρῶες δ' ἐπὶ δούρατ' ἔχευαν
<hom. il. 5.619>	ὀξέα παμφανόωντα: σάκος δ' ἀνεδέξατο πολλά.
<hom. il. 5.620>	αὐτὰρ ὃ λὰξ προσβὰς ἐκ νεκροῦ χάλκεον ἔγχος
<hom. il. 5.621>	ἐσπάσατ': οὐδ' ἄρ' ἔτ' ἄλλα δυνήσατο τεύχεα καλὰ
<hom. il. 5.622>	ὤμοιιν ἀφελέσθαι: ἐπείγετο γὰρ βελέεσσι.
<hom. il. 5.623>	δεῖσε δ' ὅ γ' ἀμφίβασιν κρατερὴν Τρώων ἀγερώχων,
<hom. il. 5.624>	οἳ πολλοί τε καὶ ἐσθλοὶ ἐφέστασαν ἔγχε' ἔχοντες,
<hom. il. 5.625>	οἵ ἑ μέγαν περ ἐόντα καὶ ἴφθιμον καὶ ἀγαυὸν
<hom. il. 5.626>	ὦσαν ἀπὸ σφείων: ὃ δὲ χασσάμενος πελεμίχθη.

<hom. il. 5.627>	ὣς οἳ μὲν πονέοντο κατὰ κρατερὴν ὑσμίνην:
<hom. il. 5.628>	Τληπόλεμον δ' ̔Ηρακλεί̈δην ἠύ̈ν τε μέγαν τε
<hom. il. 5.629>	ὦρσεν ἐπ' ἀντιθέῳ Σαρπηδόνι μοῖρα κραταιή.
<hom. il. 5.630>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες
<hom. il. 5.631>	υἱός θ' υἱωνός τε Διὸς νεφεληγερέταο,
<hom. il. 5.632>	τὸν καὶ Τληπόλεμος πρότερος πρὸς μῦθον ἔειπε:
<hom. il. 5.633>	Σαρπῆδον Λυκίων βουληφόρε, τίς τοι ἀνάγκη
<hom. il. 5.634>	πτώσσειν ἐνθάδ' ἐόντι μάχης ἀδαήμονι φωτί;
<hom. il. 5.635>	ψευδόμενοι δέ σέ φασι Διὸς γόνον αἰγιόχοιο
<hom. il. 5.636>	εἶναι, ἐπεὶ πολλὸν κείνων ἐπιδεύεαι ἀνδρῶν
<hom. il. 5.637>	οἳ Διὸς ἐξεγένοντο ἐπὶ προτέρων ἀνθρώπων:
<hom. il. 5.638>	ἀλλ' οἷόν τινά φασι βίην ̔Ηρακληείην
<hom. il. 5.639>	εἶναι, ἐμὸν πατέρα θρασυμέμνονα θυμολέοντα:
<hom. il. 5.640>	ὅς ποτε δεῦρ' ἐλθὼν ἕνεχ' ἵππων Λαομέδοντος
<hom. il. 5.641>	ἓξ οἴῃς σὺν νηυσὶ καὶ ἀνδράσι παυροτέροισιν
<hom. il. 5.642>	̓Ιλίου ἐξαλάπαξε πόλιν, χήρωσε δ' ἀγυιάς:
<hom. il. 5.643>	σοὶ δὲ κακὸς μὲν θυμός, ἀποφθινύθουσι δὲ λαοί.
<hom. il. 5.644>	οὐδέ τί σε Τρώεσσιν ὀί̈ομαι ἄλκαρ ἔσεσθαι
<hom. il. 5.645>	ἐλθόντ' ἐκ Λυκίης, οὐδ' εἰ μάλα καρτερός ἐσσι,
<hom. il. 5.646>	ἀλλ' ὑπ' ἐμοὶ δμηθέντα πύλας ̓Αί̈δαο περήσειν.

<hom. il. 5.647>	τὸν δ' αὖ Σαρπηδὼν Λυκίων ἀγὸς ἀντίον ηὔδα:
<hom. il. 5.648>	Τληπόλεμ' ἤτοι κεῖνος ἀπώλεσεν ̓́Ιλιον ἱρὴν
<hom. il. 5.649>	ἀνέρος ἀφραδίῃσιν ἀγαυοῦ Λαομέδοντος,
<hom. il. 5.650>	ὅς ῥά μιν εὖ ἕρξαντα κακῷ ἠνίπαπε μύθῳ,
<hom. il. 5.651>	οὐδ' ἀπέδωχ' ἵππους, ὧν εἵνεκα τηλόθεν ἦλθε.
<hom. il. 5.652>	σοὶ δ' ἐγὼ ἐνθάδε φημὶ φόνον καὶ κῆρα μέλαιναν
<hom. il. 5.653>	ἐξ ἐμέθεν τεύξεσθαι, ἐμῷ δ' ὑπὸ δουρὶ δαμέντα
<hom. il. 5.654>	εὖχος ἐμοὶ δώσειν, ψυχὴν δ' ̓́Αϊδι κλυτοπώλῳ.

<hom. il. 5.655>	ὣς φάτο Σαρπηδών, ὃ δ' ἀνέσχετο μείλινον ἔγχος
<hom. il. 5.656>	Τληπόλεμος: καὶ τῶν μὲν ἁμαρτῇ δούρατα μακρὰ
<hom. il. 5.657>	ἐκ χειρῶν ἤϊξαν: ὃ μὲν βάλεν αὐχένα μέσσον
<hom. il. 5.658>	Σαρπηδών, αἰχμὴ δὲ διαμπερὲς ἦλθ' ἀλεγεινή:
<hom. il. 5.659>	τὸν δὲ κατ' ὀφθαλμῶν ἐρεβεννὴ νὺξ ἐκάλυψε.
<hom. il. 5.660>	Τληπόλεμος δ' ἄρα μηρὸν ἀριστερὸν ἔγχεϊ μακρῷ
<hom. il. 5.661>	βεβλήκειν, αἰχμὴ δὲ διέσσυτο μαιμώωσα
<hom. il. 5.662>	ὀστέω ἐγχριμφθεῖσα, πατὴρ δ' ἔτι λοιγὸν ἄμυνεν.

<hom. il. 5.663>	οἳ μὲν ἄρ' ἀντίθεον Σαρπηδόνα δῖοι ἑταῖροι
<hom. il. 5.664>	ἐξέφερον πολέμοιο: βάρυνε δέ μιν δόρυ μακρὸν
<hom. il. 5.665>	ἑλκόμενον: τὸ μὲν οὔ τις ἐπεφράσατ' οὐδὲ νόησε
<hom. il. 5.666>	μηροῦ ἐξερύσαι δόρυ μείλινον ὄφρ' ἐπιβαίη
<hom. il. 5.667>	σπευδόντων: τοῖον γὰρ ἔχον πόνον ἀμφιέποντες.

<hom. il. 5.668>	Τληπόλεμον δ' ἑτέρωθεν ἐϋκνήμιδες ̓Αχαιοὶ
<hom. il. 5.669>	ἐξέφερον πολέμοιο: νόησε δὲ δῖος ̓Οδυσσεὺς
<hom. il. 5.670>	τλήμονα θυμὸν ἔχων, μαίμησε δέ οἱ φίλον ἦτορ:
<hom. il. 5.671>	μερμήριξε δ' ἔπειτα κατὰ φρένα καὶ κατὰ θυμὸν
<hom. il. 5.672>	ἢ προτέρω Διὸς υἱὸν ἐριγδούποιο διώκοι,
<hom. il. 5.673>	ἦ ὅ γε τῶν πλεόνων Λυκίων ἀπὸ θυμὸν ἕλοιτο.
<hom. il. 5.674>	οὐδ' ἄρ' ̓Οδυσσῆϊ μεγαλήτορι μόρσιμον ἦεν
<hom. il. 5.675>	ἴφθιμον Διὸς υἱὸν ἀποκτάμεν ὀξέϊ χαλκῷ:
<hom. il. 5.676>	τώ ῥα κατὰ πληθὺν Λυκίων τράπε θυμὸν ̓Αθήνη.
<hom. il. 5.677>	ἔνθ' ὅ γε Κοίρανον εἷλεν ̓Αλάστορά τε Χρομίον τε
<hom. il. 5.678>	̓́Αλκανδρόν θ' ̔́Αλιόν τε Νοήμονά τε Πρύτανίν τε.
<hom. il. 5.679>	καί νύ κ' ἔτι πλέονας Λυκίων κτάνε δῖος ̓Οδυσσεὺς
<hom. il. 5.680>	εἰ μὴ ἄρ' ὀξὺ νόησε μέγας κορυθαίολος ̔́Εκτωρ:
<hom. il. 5.681>	βῆ δὲ διὰ προμάχων κεκορυθμένος αἴθοπι χαλκῷ
<hom. il. 5.682>	δεῖμα φέρων Δαναοῖσι: χάρη δ' ἄρα οἱ προσιόντι
<hom. il. 5.683>	Σαρπηδὼν Διὸς υἱός, ἔπος δ' ὀλοφυδνὸν ἔειπε:
<hom. il. 5.684>	Πριαμίδη, μὴ δή με ἕλωρ Δαναοῖσιν ἐάσῃς
<hom. il. 5.685>	κεῖσθαι, ἀλλ' ἐπάμυνον: ἔπειτά με καὶ λίποι αἰὼν
<hom. il. 5.686>	ἐν πόλει ὑμετέρῃ, ἐπεὶ οὐκ ἄρ' ἔμελλον ἔγωγε
<hom. il. 5.687>	νοστήσας οἶκον δὲ φίλην ἐς πατρίδα γαῖαν
<hom. il. 5.688>	εὐφρανέειν ἄλοχόν τε φίλην καὶ νήπιον υἱόν.

<hom. il. 5.689>	ὣς φάτο, τὸν δ' οὔ τι προσέφη κορυθαίολος ̔́Εκτωρ,
<hom. il. 5.690>	ἀλλὰ παρήϊξεν λελιημένος ὄφρα τάχιστα
<hom. il. 5.691>	ὤσαιτ' ̓Αργείους, πολέων δ' ἀπὸ θυμὸν ἕλοιτο.
<hom. il. 5.692>	οἳ μὲν ἄρ' ἀντίθεον Σαρπηδόνα δῖοι ἑταῖροι
<hom. il. 5.693>	εἷσαν ὑπ' αἰγιόχοιο Διὸς περικαλλέϊ φηγῷ:
<hom. il. 5.694>	ἐκ δ' ἄρα οἱ μηροῦ δόρυ μείλινον ὦσε θύραζε
<hom. il. 5.695>	ἴφθιμος Πελάγων, ὅς οἱ φίλος ἦεν ἑταῖρος.
<hom. il. 5.696>	τὸν δ' ἔλιπε ψυχή, κατὰ δ' ὀφθαλμῶν κέχυτ' ἀχλύς:
<hom. il. 5.697>	αὖτις δ' ἐμπνύνθη, περὶ δὲ πνοιὴ Βορέαο
<hom. il. 5.698>	ζώγρει ἐπιπνείουσα κακῶς κεκαφηότα θυμόν.

<hom. il. 5.699>	̓Αργεῖοι δ' ὑπ' ̓́Αρηϊ καὶ ̔́Εκτορι χαλκοκορυστῇ
<hom. il. 5.700>	οὔτε ποτὲ προτρέποντο μελαινάων ἐπὶ νηῶν
<hom. il. 5.701>	οὔτε ποτ' ἀντεφέροντο μάχῃ, ἀλλ' αἰὲν ὀπίσσω
<hom. il. 5.702>	χάζονθ', ὡς ἐπύθοντο μετὰ Τρώεσσιν ̓́Αρηα.

<hom. il. 5.703>	ἔνθα τίνα πρῶτον τίνα δ' ὕστατον ἐξενάριξαν
<hom. il. 5.704>	̔́Εκτωρ τε Πριάμοιο πάϊς καὶ χάλκεος ̓́Αρης;
<hom. il. 5.705>	ἀντίθεον Τεύθραντ', ἐπὶ δὲ πλήξιππον ̓Ορέστην,
<hom. il. 5.706>	Τρῆχόν τ' αἰχμητὴν Αἰτώλιον Οἰνόμαόν τε,
<hom. il. 5.707>	Οἰνοπίδην θ' ̔́Ελενον καὶ ̓Ορέσβιον αἰολομίτρην,
<hom. il. 5.708>	ὅς ῥ' ἐν ̔́Υλῃ ναίεσκε μέγα πλούτοιο μεμηλώς,
<hom. il. 5.709>	λίμνῃ κεκλιμένος Κηφισίδι: πὰρ δέ οἱ ἄλλοι
<hom. il. 5.710>	ναῖον Βοιωτοὶ μάλα πίονα δῆμον ἔχοντες.

<hom. il. 5.711>	τοὺς δ' ὡς οὖν ἐνόησε θεὰ λευκώλενος ̔́Ηρη
<hom. il. 5.712>	̓Αργείους ὀλέκοντας ἐνὶ κρατερῇ ὑσμίνῃ,
<hom. il. 5.713>	αὐτίκ' ̓Αθηναίην ἔπεα πτερόεντα προσηύδα:
<hom. il. 5.714>	ὢ πόποι αἰγιόχοιο Διὸς τέκος ̓Ατρυτώνη,
<hom. il. 5.715>	ἦ ῥ' ἅλιον τὸν μῦθον ὑπέστημεν Μενελάῳ
<hom. il. 5.716>	̓́Ιλιον ἐκπέρσαντ' εὐτείχεον ἀπονέεσθαι,
<hom. il. 5.717>	εἰ οὕτω μαίνεσθαι ἐάσομεν οὖλον ̓́Αρηα.
<hom. il. 5.718>	ἀλλ' ἄγε δὴ καὶ νῶϊ μεδώμεθα θούριδος ἀλκῆς.

<hom. il. 5.719>	ὣς ἔφατ', οὐδ' ἀπίθησε θεὰ γλαυκῶπις ̓Αθήνη.
<hom. il. 5.720>	ἣ μὲν ἐποιχομένη χρυσάμπυκας ἔντυεν ἵππους
<hom. il. 5.721>	̔́Ηρη πρέσβα θεὰ θυγάτηρ μεγάλοιο Κρόνοιο:
<hom. il. 5.722>	̔́Ηβη δ' ἀμφ' ὀχέεσσι θοῶς βάλε καμπύλα κύκλα
<hom. il. 5.723>	χάλκεα ὀκτάκνημα σιδηρέῳ ἄξονι ἀμφίς.
<hom. il. 5.724>	τῶν ἤτοι χρυσέη ἴτυς ἄφθιτος, αὐτὰρ ὕπερθε
<hom. il. 5.725>	χάλκε' ἐπίσσωτρα προσαρηρότα, θαῦμα ἰδέσθαι:
<hom. il. 5.726>	πλῆμναι δ' ἀργύρου εἰσὶ περίδρομοι ἀμφοτέρωθεν:
<hom. il. 5.727>	δίφρος δὲ χρυσέοισι καὶ ἀργυρέοισιν ἱμᾶσιν
<hom. il. 5.728>	ἐντέταται, δοιαὶ δὲ περίδρομοι ἄντυγές εἰσι.
<hom. il. 5.729>	τοῦ δ' ἐξ ἀργύρεος ῥυμὸς πέλεν: αὐτὰρ ἐπ' ἄκρῳ
<hom. il. 5.730>	δῆσε χρύσειον καλὸν ζυγόν, ἐν δὲ λέπαδνα
<hom. il. 5.731>	κάλ' ἔβαλε χρύσει': ὑπὸ δὲ ζυγὸν ἤγαγεν ̔́Ηρη
<hom. il. 5.732>	ἵππους ὠκύποδας, μεμαυῖ' ἔριδος καὶ ἀϋτῆς.

<hom. il. 5.733>	αὐτὰρ ̓Αθηναίη κούρη Διὸς αἰγιόχοιο
<hom. il. 5.734>	πέπλον μὲν κατέχευεν ἑανὸν πατρὸς ἐπ' οὔδει
<hom. il. 5.735>	ποικίλον, ὅν ῥ' αὐτὴ ποιήσατο καὶ κάμε χερσίν:
<hom. il. 5.736>	ἣ δὲ χιτῶν' ἐνδῦσα Διὸς νεφεληγερέταο
<hom. il. 5.737>	τεύχεσιν ἐς πόλεμον θωρήσσετο δακρυόεντα.
<hom. il. 5.738>	ἀμφὶ δ' ἄρ' ὤμοισιν βάλετ' αἰγίδα θυσσανόεσσαν
<hom. il. 5.739>	δεινήν, ἣν περὶ μὲν πάντῃ Φόβος ἐστεφάνωται,
<hom. il. 5.740>	ἐν δ' ̓́Ερις, ἐν δ' ̓Αλκή, ἐν δὲ κρυόεσσα ̓Ιωκή,
<hom. il. 5.741>	ἐν δέ τε Γοργείη κεφαλὴ δεινοῖο πελώρου
<hom. il. 5.742>	δεινή τε σμερδνή τε, Διὸς τέρας αἰγιόχοιο.
<hom. il. 5.743>	κρατὶ δ' ἐπ' ἀμφίφαλον κυνέην θέτο τετραφάληρον
<hom. il. 5.744>	χρυσείην, ἑκατὸν πολίων πρυλέεσς' ἀραρυῖαν:
<hom. il. 5.745>	ἐς δ' ὄχεα φλόγεα ποσὶ βήσετο, λάζετο δ' ἔγχος
<hom. il. 5.746>	βριθὺ μέγα στιβαρόν, τῷ δάμνησι στίχας ἀνδρῶν
<hom. il. 5.747>	ἡρώων, οἷσίν τε κοτέσσεται ὀβριμοπάτρη.
<hom. il. 5.748>	̔́Ηρη δὲ μάστιγι θοῶς ἐπεμαίετ' ἄρ' ἵππους:
<hom. il. 5.749>	αὐτόμαται δὲ πύλαι μύκον οὐρανοῦ ἃς ἔχον ̔͂Ωραι,
<hom. il. 5.750>	τῇς ἐπιτέτραπται μέγας οὐρανὸς Οὔλυμπός τε
<hom. il. 5.751>	ἠμὲν ἀνακλῖναι πυκινὸν νέφος ἠδ' ἐπιθεῖναι.
<hom. il. 5.752>	τῇ ῥα δι' αὐτάων κεντρηνεκέας ἔχον ἵππους:
<hom. il. 5.753>	εὗρον δὲ Κρονίωνα θεῶν ἄτερ ἥμενον ἄλλων
<hom. il. 5.754>	ἀκροτάτῃ κορυφῇ πολυδειράδος Οὐλύμποιο.
<hom. il. 5.755>	ἔνθ' ἵππους στήσασα θεὰ λευκώλενος ̔́Ηρη
<hom. il. 5.756>	Ζῆν' ὕπατον Κρονίδην ἐξείρετο καὶ προσέειπε:
<hom. il. 5.757>	Ζεῦ πάτερ οὐ νεμεσίζῃ ̓́Αρῃ τάδε καρτερὰ ἔργα
<hom. il. 5.758>	ὁσσάτιόν τε καὶ οἷον ἀπώλεσε λαὸν ̓Αχαιῶν
<hom. il. 5.759>	μὰψ ἀτὰρ οὐ κατὰ κόσμον ἐμοὶ δ' ἄχος, οἳ δὲ ἕκηλοι
<hom. il. 5.760>	τέρπονται Κύπρίς τε καὶ ἀργυρότοξος ̓Απόλλων
<hom. il. 5.761>	ἄφρονα τοῦτον ἀνέντες, ὃς οὔ τινα οἶδε θέμιστα;
<hom. il. 5.762>	Ζεῦ πάτερ ἦ ῥά τί μοι κεχολώσεαι, αἴ κεν ̓́Αρηα
<hom. il. 5.763>	λυγρῶς πεπληγυῖα μάχης ἐξαποδίωμαι;

<hom. il. 5.764>	τὴν δ' ἀπαμειβόμενος προσέφη νεφεληγερέτα Ζεύς:
<hom. il. 5.765>	ἄγρει μάν οἱ ἔπορσον ̓Αθηναίην ἀγελείην,
<hom. il. 5.766>	ἥ ἑ μάλιστ' εἴωθε κακῇς ὀδύνῃσι πελάζειν.

<hom. il. 5.767>	ὣς ἔφατ', οὐδ' ἀπίθησε θεὰ λευκώλενος ̔́Ηρη,
<hom. il. 5.768>	μάστιξεν δ' ἵππους: τὼ δ' οὐκ ἀέκοντε πετέσθην
<hom. il. 5.769>	μεσσηγὺς γαίης τε καὶ οὐρανοῦ ἀστερόεντος.
<hom. il. 5.770>	ὅσσον δ' ἠεροειδὲς ἀνὴρ ἴδεν ὀφθαλμοῖσιν
<hom. il. 5.771>	ἥμενος ἐν σκοπιῇ, λεύσσων ἐπὶ οἴνοπα πόντον,
<hom. il. 5.772>	τόσσον ἐπιθρῴσκουσι θεῶν ὑψηχέες ἵπποι.
<hom. il. 5.773>	ἀλλ' ὅτε δὴ Τροίην ἷξον ποταμώ τε ῥέοντε,
<hom. il. 5.774>	ἧχι ῥοὰς Σιμόεις συμβάλλετον ἠδὲ Σκάμανδρος,
<hom. il. 5.775>	ἔνθ' ἵππους ἔστησε θεὰ λευκώλενος ̔́Ηρη
<hom. il. 5.776>	λύσας' ἐξ ὀχέων, περὶ δ' ἠέρα πουλὺν ἔχευε:
<hom. il. 5.777>	τοῖσιν δ' ἀμβροσίην Σιμόεις ἀνέτειλε νέμεσθαι.

<hom. il. 5.778>	αἳ δὲ βάτην τρήρωσι πελειάσιν ἴθμαθ' ὁμοῖαι
<hom. il. 5.779>	ἀνδράσιν ̓Αργείοισιν ἀλεξέμεναι μεμαυῖαι:
<hom. il. 5.780>	ἀλλ' ὅτε δή ῥ' ἵκανον ὅθι πλεῖστοι καὶ ἄριστοι
<hom. il. 5.781>	ἕστασαν ἀμφὶ βίην Διομήδεος ἱπποδάμοιο
<hom. il. 5.782>	εἰλόμενοι λείουσιν ἐοικότες ὠμοφάγοισιν
<hom. il. 5.783>	ἢ συσὶ κάπροισιν, τῶν τε σθένος οὐκ ἀλαπαδνόν,
<hom. il. 5.784>	ἔνθα στᾶς' ἤϋσε θεὰ λευκώλενος ̔́Ηρη
<hom. il. 5.785>	Στέντορι εἰσαμένη μεγαλήτορι χαλκεοφώνῳ,
<hom. il. 5.786>	ὃς τόσον αὐδήσασχ' ὅσον ἄλλοι πεντήκοντα:
<hom. il. 5.787>	αἰδὼς ̓Αργεῖοι κάκ' ἐλέγχεα εἶδος ἀγητοί:
<hom. il. 5.788>	ὄφρα μὲν ἐς πόλεμον πωλέσκετο δῖος ̓Αχιλλεύς,
<hom. il. 5.789>	οὐδέ ποτε Τρῶες πρὸ πυλάων Δαρδανιάων
<hom. il. 5.790>	οἴχνεσκον: κείνου γὰρ ἐδείδισαν ὄβριμον ἔγχος:
<hom. il. 5.791>	νῦν δὲ ἑκὰς πόλιος κοίλῃς ἐπὶ νηυσὶ μάχονται.

<hom. il. 5.792>	ὣς εἰποῦς' ὄτρυνε μένος καὶ θυμὸν ἑκάστου.
<hom. il. 5.793>	Τυδεί̈δῃ δ' ἐπόρουσε θεὰ γλαυκῶπις ̓Αθήνη:
<hom. il. 5.794>	εὗρε δὲ τόν γε ἄνακτα παρ' ἵπποισιν καὶ ὄχεσφιν
<hom. il. 5.795>	ἕλκος ἀναψύχοντα τό μιν βάλε Πάνδαρος ἰῷ.
<hom. il. 5.796>	ἱδρὼς γάρ μιν ἔτειρεν ὑπὸ πλατέος τελαμῶνος
<hom. il. 5.797>	ἀσπίδος εὐκύκλου: τῷ τείρετο, κάμνε δὲ χεῖρα,
<hom. il. 5.798>	ἂν δ' ἴσχων τελαμῶνα κελαινεφὲς αἷμ' ἀπομόργνυ.
<hom. il. 5.799>	ἱππείου δὲ θεὰ ζυγοῦ ἥψατο φώνησέν τε:
<hom. il. 5.800>	ἦ ὀλίγον οἷ παῖδα ἐοικότα γείνατο Τυδεύς.
<hom. il. 5.801>	Τυδεύς τοι μικρὸς μὲν ἔην δέμας, ἀλλὰ μαχητής:
<hom. il. 5.802>	καί ῥ' ὅτε πέρ μιν ἐγὼ πολεμίζειν οὐκ εἴασκον
<hom. il. 5.803>	οὐδ' ἐκπαιφάσσειν, ὅτε τ' ἤλυθε νόσφιν ̓Αχαιῶν
<hom. il. 5.804>	ἄγγελος ἐς Θήβας πολέας μετὰ Καδμείωνας:
<hom. il. 5.805>	δαίνυσθαί μιν ἄνωγον ἐνὶ μεγάροισιν ἕκηλον:
<hom. il. 5.806>	αὐτὰρ ὃ θυμὸν ἔχων ὃν καρτερὸν ὡς τὸ πάρος περ
<hom. il. 5.807>	κούρους Καδμείων προκαλίζετο, πάντα δ' ἐνίκα
<hom. il. 5.808>	ῥηϊδίως: τοίη οἱ ἐγὼν ἐπιτάρροθος ἦα.
<hom. il. 5.809>	σοὶ δ' ἤτοι μὲν ἐγὼ παρά θ' ἵσταμαι ἠδὲ φυλάσσω,
<hom. il. 5.810>	καί σε προφρονέως κέλομαι Τρώεσσι μάχεσθαι:
<hom. il. 5.811>	ἀλλά σευ ἢ κάματος πολυᾶϊξ γυῖα δέδυκεν
<hom. il. 5.812>	ἤ νύ σέ που δέος ἴσχει ἀκήριον: οὐ σύ γ' ἔπειτα
<hom. il. 5.813>	Τυδέος ἔκγονός ἐσσι δαί̈φρονος Οἰνεί̈δαο.

<hom. il. 5.814>	τὴν δ' ἀπαμειβόμενος προσέφη κρατερὸς Διομήδης:
<hom. il. 5.815>	γιγνώσκω σε θεὰ θύγατερ Διὸς αἰγιόχοιο:
<hom. il. 5.816>	τώ τοι προφρονέως ἐρέω ἔπος οὐδ' ἐπικεύσω.
<hom. il. 5.817>	οὔτέ τί με δέος ἴσχει ἀκήριον οὔτέ τις ὄκνος,
<hom. il. 5.818>	ἀλλ' ἔτι σέων μέμνημαι ἐφετμέων ἃς ἐπέτειλας:
<hom. il. 5.819>	οὔ μ' εἴας μακάρεσσι θεοῖς ἀντικρὺ μάχεσθαι
<hom. il. 5.820>	τοῖς ἄλλοις: ἀτὰρ εἴ κε Διὸς θυγάτηρ ̓Αφροδίτη
<hom. il. 5.821>	ἔλθῃς' ἐς πόλεμον, τήν γ' οὐτάμεν ὀξέϊ χαλκῷ.
<hom. il. 5.822>	τοὔνεκα νῦν αὐτός τ' ἀναχάζομαι ἠδὲ καὶ ἄλλους
<hom. il. 5.823>	̓Αργείους ἐκέλευσα ἀλήμεναι ἐνθάδε πάντας:
<hom. il. 5.824>	γιγνώσκω γὰρ ̓́Αρηα μάχην ἀνὰ κοιρανέοντα.

<hom. il. 5.825>	τὸν δ' ἠμείβετ' ἔπειτα θεὰ γλαυκῶπις ̓Αθήνη:
<hom. il. 5.826>	Τυδεί̈δη Διόμηδες ἐμῷ κεχαρισμένε θυμῷ
<hom. il. 5.827>	μήτε σύ γ' ̓́Αρηα τό γε δείδιθι μήτε τιν' ἄλλον
<hom. il. 5.828>	ἀθανάτων, τοίη τοι ἐγὼν ἐπιτάρροθός εἰμι:
<hom. il. 5.829>	ἀλλ' ἄγ' ἐπ' ̓́Αρηϊ πρώτῳ ἔχε μώνυχας ἵππους,
<hom. il. 5.830>	τύψον δὲ σχεδίην μηδ' ἅζεο θοῦρον ̓́Αρηα
<hom. il. 5.831>	τοῦτον μαινόμενον, τυκτὸν κακόν, ἀλλοπρόσαλλον,
<hom. il. 5.832>	ὃς πρῴην μὲν ἐμοί τε καὶ ̔́Ηρῃ στεῦτ' ἀγορεύων
<hom. il. 5.833>	Τρωσὶ μαχήσεσθαι, ἀτὰρ ̓Αργείοισιν ἀρήξειν,
<hom. il. 5.834>	νῦν δὲ μετὰ Τρώεσσιν ὁμιλεῖ, τῶν δὲ λέλασται.

<hom. il. 5.835>	ὣς φαμένη Σθένελον μὲν ἀφ' ἵππων ὦσε χαμᾶζε,
<hom. il. 5.836>	χειρὶ πάλιν ἐρύσας', ὃ δ' ἄρ' ἐμμαπέως ἀπόρουσεν:
<hom. il. 5.837>	ἣ δ' ἐς δίφρον ἔβαινε παραὶ Διομήδεα δῖον
<hom. il. 5.838>	ἐμμεμαυῖα θεά: μέγα δ' ἔβραχε φήγινος ἄξων
<hom. il. 5.839>	βριθοσύνῃ: δεινὴν γὰρ ἄγεν θεὸν ἄνδρά τ' ἄριστον.
<hom. il. 5.840>	λάζετο δὲ μάστιγα καὶ ἡνία Παλλὰς ̓Αθήνη:
<hom. il. 5.841>	αὐτίκ' ἐπ' ̓́Αρηϊ πρώτῳ ἔχε μώνυχας ἵππους.
<hom. il. 5.842>	ἤτοι ὃ μὲν Περίφαντα πελώριον ἐξενάριζεν
<hom. il. 5.843>	Αἰτωλῶν ὄχ' ἄριστον ̓Οχησίου ἀγλαὸν υἱόν:
<hom. il. 5.844>	τὸν μὲν ̓́Αρης ἐνάριζε μιαιφόνος: αὐτὰρ ̓Αθήνη
<hom. il. 5.845>	δῦν' ̓́Αϊδος κυνέην, μή μιν ἴδοι ὄβριμος ̓́Αρης.

<hom. il. 5.846>	ὡς δὲ ἴδε βροτολοιγὸς ̓́Αρης Διομήδεα δῖον,
<hom. il. 5.847>	ἤτοι ὃ μὲν Περίφαντα πελώριον αὐτόθ' ἔασε
<hom. il. 5.848>	κεῖσθαι ὅθι πρῶτον κτείνων ἐξαίνυτο θυμόν,
<hom. il. 5.849>	αὐτὰρ ὃ βῆ ῥ' ἰθὺς Διομήδεος ἱπποδάμοιο.
<hom. il. 5.850>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<hom. il. 5.851>	πρόσθεν ̓́Αρης ὠρέξαθ' ὑπὲρ ζυγὸν ἡνία θ' ἵππων
<hom. il. 5.852>	ἔγχεϊ χαλκείῳ μεμαὼς ἀπὸ θυμὸν ἑλέσθαι:
<hom. il. 5.853>	καὶ τό γε χειρὶ λαβοῦσα θεὰ γλαυκῶπις ̓Αθήνη
<hom. il. 5.854>	ὦσεν ὑπὲκ δίφροιο ἐτώσιον ἀϊχθῆναι.
<hom. il. 5.855>	δεύτερος αὖθ' ὡρμᾶτο βοὴν ἀγαθὸς Διομήδης
<hom. il. 5.856>	ἔγχεϊ χαλκείῳ: ἐπέρεισε δὲ Παλλὰς ̓Αθήνη
<hom. il. 5.857>	νείατον ἐς κενεῶνα ὅθι ζωννύσκετο μίτρῃ:
<hom. il. 5.858>	τῇ ῥά μιν οὖτα τυχών, διὰ δὲ χρόα καλὸν ἔδαψεν,
<hom. il. 5.859>	ἐκ δὲ δόρυ σπάσεν αὖτις: ὃ δ' ἔβραχε χάλκεος ̓́Αρης
<hom. il. 5.860>	ὅσσόν τ' ἐννεάχιλοι ἐπίαχον ἢ δεκάχιλοι
<hom. il. 5.861>	ἀνέρες ἐν πολέμῳ ἔριδα ξυνάγοντες ̓́Αρηος.
<hom. il. 5.862>	τοὺς δ' ἄρ' ὑπὸ τρόμος εἷλεν ̓Αχαιούς τε Τρῶάς τε
<hom. il. 5.863>	δείσαντας: τόσον ἔβραχ' ̓́Αρης ἆτος πολέμοιο.

<hom. il. 5.864>	οἵη δ' ἐκ νεφέων ἐρεβεννὴ φαίνεται ἀὴρ
<hom. il. 5.865>	καύματος ἐξ ἀνέμοιο δυσαέος ὀρνυμένοιο,
<hom. il. 5.866>	τοῖος Τυδεί̈δῃ Διομήδεϊ χάλκεος ̓́Αρης
<hom. il. 5.867>	φαίνεθ' ὁμοῦ νεφέεσσιν ἰὼν εἰς οὐρανὸν εὐρύν.
<hom. il. 5.868>	καρπαλίμως δ' ἵκανε θεῶν ἕδος αἰπὺν ̓́Ολυμπον,
<hom. il. 5.869>	πὰρ δὲ Διὶ Κρονίωνι καθέζετο θυμὸν ἀχεύων,
<hom. il. 5.870>	δεῖξεν δ' ἄμβροτον αἷμα καταρρέον ἐξ ὠτειλῆς,
<hom. il. 5.871>	καί ῥ' ὀλοφυρόμενος ἔπεα πτερόεντα προσηύδα:
<hom. il. 5.872>	Ζεῦ πάτερ οὐ νεμεσίζῃ ὁρῶν τάδε καρτερὰ ἔργα;
<hom. il. 5.873>	αἰεί τοι ῥίγιστα θεοὶ τετληότες εἰμὲν
<hom. il. 5.874>	ἀλλήλων ἰότητι, χάριν ἄνδρεσσι φέροντες.
<hom. il. 5.875>	σοὶ πάντες μαχόμεσθα: σὺ γὰρ τέκες ἄφρονα κούρην
<hom. il. 5.876>	οὐλομένην, ᾗ τ' αἰὲν ἀήσυλα ἔργα μέμηλεν.
<hom. il. 5.877>	ἄλλοι μὲν γὰρ πάντες ὅσοι θεοί εἰς' ἐν ̓Ολύμπῳ
<hom. il. 5.878>	σοί τ' ἐπιπείθονται καὶ δεδμήμεσθα ἕκαστος:
<hom. il. 5.879>	ταύτην δ' οὔτ' ἔπεϊ προτιβάλλεαι οὔτέ τι ἔργῳ,
<hom. il. 5.880>	ἀλλ' ἀνιεῖς, ἐπεὶ αὐτὸς ἐγείναο παῖδ' ἀί̈δηλον:
<hom. il. 5.881>	ἣ νῦν Τυδέος υἱὸν ὑπερφίαλον Διομήδεα
<hom. il. 5.882>	μαργαίνειν ἀνέηκεν ἐπ' ἀθανάτοισι θεοῖσι.
<hom. il. 5.883>	Κύπριδα μὲν πρῶτον σχεδὸν οὔτασε χεῖρ' ἐπὶ καρπῷ,
<hom. il. 5.884>	αὐτὰρ ἔπειτ' αὐτῷ μοι ἐπέσσυτο δαίμονι ἶσος:
<hom. il. 5.885>	ἀλλά μ' ὑπήνεικαν ταχέες πόδες: ἦ τέ κε δηρὸν
<hom. il. 5.886>	αὐτοῦ πήματ' ἔπασχον ἐν αἰνῇσιν νεκάδεσσιν,
<hom. il. 5.887>	ἤ κε ζὼς ἀμενηνὸς ἔα χαλκοῖο τυπῇσι.

<hom. il. 5.888>	τὸν δ' ἄρ' ὑπόδρα ἰδὼν προσέφη νεφεληγερέτα Ζεύς.
<hom. il. 5.889>	μή τί μοι ἀλλοπρόσαλλε παρεζόμενος μινύριζε.
<hom. il. 5.890>	ἔχθιστος δέ μοί ἐσσι θεῶν οἳ ̓́Ολυμπον ἔχουσιν:
<hom. il. 5.891>	αἰεὶ γάρ τοι ἔρις τε φίλη πόλεμοί τε μάχαι τε.
<hom. il. 5.892>	μητρός τοι μένος ἐστὶν ἀάσχετον οὐκ ἐπιεικτὸν
<hom. il. 5.893>	̔́Ηρης: τὴν μὲν ἐγὼ σπουδῇ δάμνημ' ἐπέεσσι:
<hom. il. 5.894>	τώ ς' ὀί̈ω κείνης τάδε πάσχειν ἐννεσίῃσιν.
<hom. il. 5.895>	ἀλλ' οὐ μάν ς' ἔτι δηρὸν ἀνέξομαι ἄλγε' ἔχοντα:
<hom. il. 5.896>	ἐκ γὰρ ἐμεῦ γένος ἐσσί, ἐμοὶ δέ σε γείνατο μήτηρ:
<hom. il. 5.897>	εἰ δέ τευ ἐξ ἄλλου γε θεῶν γένευ ὧδ' ἀί̈δηλος
<hom. il. 5.898>	καί κεν δὴ πάλαι ἦσθα ἐνέρτερος Οὐρανιώνων.

<hom. il. 5.899>	ὣς φάτο, καὶ Παιήον' ἀνώγειν ἰήσασθαι.
<hom. il. 5.900>	τῷ δ' ἐπὶ Παιήων ὀδυνήφατα φάρμακα πάσσων
<hom. il. 5.901>	ἠκέσατ': οὐ μὲν γάρ τι καταθνητός γ' ἐτέτυκτο.
<hom. il. 5.902>	ὡς δ' ὅτ' ὀπὸς γάλα λευκὸν ἐπειγόμενος συνέπηξεν
<hom. il. 5.903>	ὑγρὸν ἐόν, μάλα δ' ὦκα περιτρέφεται κυκόωντι,
<hom. il. 5.904>	ὣς ἄρα καρπαλίμως ἰήσατο θοῦρον ̓́Αρηα.
<hom. il. 5.905>	τὸν δ' ̔́Ηβη λοῦσεν, χαρίεντα δὲ εἵματα ἕσσε:
<hom. il. 5.906>	πὰρ δὲ Διὶ Κρονίωνι καθέζετο κύδεϊ γαίων.

<hom. il. 5.907>	αἳ δ' αὖτις πρὸς δῶμα Διὸς μεγάλοιο νέοντο
<hom. il. 5.908>	̔́Ηρη τ' ̓Αργείη καὶ ̓Αλαλκομενηὶ̈ς ̓Αθήνη
<hom. il. 5.909>	παύσασαι βροτολοιγὸν ̓́Αρη' ἀνδροκτασιάων.

<hom. il. 6.1>	Τρώων δ' οἰώθη καὶ ̓Αχαιῶν φύλοπις αἰνή:
<hom. il. 6.2>	πολλὰ δ' ἄρ' ἔνθα καὶ ἔνθ' ἴθυσε μάχη πεδίοιο
<hom. il. 6.3>	ἀλλήλων ἰθυνομένων χαλκήρεα δοῦρα
<hom. il. 6.4>	μεσσηγὺς Σιμόεντος ἰδὲ Ξάνθοιο ῥοάων.

<hom. il. 6.5>	Αἴας δὲ πρῶτος Τελαμώνιος ἕρκος ̓Αχαιῶν
<hom. il. 6.6>	Τρώων ῥῆξε φάλαγγα, φόως δ' ἑτάροισιν ἔθηκεν,
<hom. il. 6.7>	ἄνδρα βαλὼν ὃς ἄριστος ἐνὶ Θρῄκεσσι τέτυκτο
<hom. il. 6.8>	υἱὸν ̓Εϋσσώρου ̓Ακάμαντ' ἠύ̈ν τε μέγαν τε.
<hom. il. 6.9>	τόν ῥ' ἔβαλε πρῶτος κόρυθος φάλον ἱπποδασείης,
<hom. il. 6.10>	ἐν δὲ μετώπῳ πῆξε, πέρησε δ' ἄρ' ὀστέον εἴσω
<hom. il. 6.11>	αἰχμὴ χαλκείη: τὸν δὲ σκότος ὄσσε κάλυψεν.

<hom. il. 6.12>	̓́Αξυλον δ' ἄρ' ἔπεφνε βοὴν ἀγαθὸς Διομήδης
<hom. il. 6.13>	Τευθρανίδην, ὃς ἔναιεν ἐϋκτιμένῃ ἐν ̓Αρίσβῃ
<hom. il. 6.14>	ἀφνειὸς βιότοιο, φίλος δ' ἦν ἀνθρώποισι.
<hom. il. 6.15>	πάντας γὰρ φιλέεσκεν ὁδῷ ἔπι οἰκία ναίων.
<hom. il. 6.16>	ἀλλά οἱ οὔ τις τῶν γε τότ' ἤρκεσε λυγρὸν ὄλεθρον
<hom. il. 6.17>	πρόσθεν ὑπαντιάσας, ἀλλ' ἄμφω θυμὸν ἀπηύρα
<hom. il. 6.18>	αὐτὸν καὶ θεράποντα Καλήσιον, ὅς ῥα τόθ' ἵππων
<hom. il. 6.19>	ἔσκεν ὑφηνίοχος: τὼ δ' ἄμφω γαῖαν ἐδύτην.

<hom. il. 6.20>	Δρῆσον δ' Εὐρύαλος καὶ ̓Οφέλτιον ἐξενάριξε:
<hom. il. 6.21>	βῆ δὲ μετ' Αἴσηπον καὶ Πήδασον, οὕς ποτε νύμφη
<hom. il. 6.22>	νηὶ̈ς ̓Αβαρβαρέη τέκ' ἀμύμονι Βουκολίωνι.
<hom. il. 6.23>	Βουκολίων δ' ἦν υἱὸς ἀγαυοῦ Λαομέδοντος
<hom. il. 6.24>	πρεσβύτατος γενεῇ, σκότιον δέ ἑ γείνατο μήτηρ:
<hom. il. 6.25>	ποιμαίνων δ' ἐπ' ὄεσσι μίγη φιλότητι καὶ εὐνῇ,
<hom. il. 6.26>	ἣ δ' ὑποκυσαμένη διδυμάονε γείνατο παῖδε.
<hom. il. 6.27>	καὶ μὲν τῶν ὑπέλυσε μένος καὶ φαίδιμα γυῖα
<hom. il. 6.28>	Μηκιστηϊάδης καὶ ἀπ' ὤμων τεύχε' ἐσύλα.

<hom. il. 6.29>	̓Αστύαλον δ' ἄρ' ἔπεφνε μενεπτόλεμος Πολυποίτης:
<hom. il. 6.30>	Πιδύτην δ' ̓Οδυσεὺς Περκώσιον ἐξενάριξεν
<hom. il. 6.31>	ἔγχεϊ χαλκείῳ, Τεῦκρος δ' ̓Αρετάονα δῖον.
<hom. il. 6.32>	̓Αντίλοχος δ' ̓́Αβληρον ἐνήρατο δουρὶ φαεινῷ
<hom. il. 6.33>	Νεστορίδης, ̓́Ελατον δὲ ἄναξ ἀνδρῶν ̓Αγαμέμνων:
<hom. il. 6.34>	ναῖε δὲ Σατνιόεντος ἐϋρρείταο παρ' ὄχθας
<hom. il. 6.35>	Πήδασον αἰπεινήν. Φύλακον δ' ἕλε Λήϊτος ἥρως
<hom. il. 6.36>	φεύγοντ': Εὐρύπυλος δὲ Μελάνθιον ἐξενάριξεν.

<hom. il. 6.37>	̓́Αδρηστον δ' ἄρ' ἔπειτα βοὴν ἀγαθὸς Μενέλαος
<hom. il. 6.38>	ζωὸν ἕλ': ἵππω γάρ οἱ ἀτυζομένω πεδίοιο
<hom. il. 6.39>	ὄζῳ ἔνι βλαφθέντε μυρικίνῳ ἀγκύλον ἅρμα
<hom. il. 6.40>	ἄξαντ' ἐν πρώτῳ ῥυμῷ αὐτὼ μὲν ἐβήτην
<hom. il. 6.41>	πρὸς πόλιν, ᾗ περ οἱ ἄλλοι ἀτυζόμενοι φοβέοντο,
<hom. il. 6.42>	αὐτὸς δ' ἐκ δίφροιο παρὰ τροχὸν ἐξεκυλίσθη
<hom. il. 6.43>	πρηνὴς ἐν κονίῃσιν ἐπὶ στόμα: πὰρ δέ οἱ ἔστη
<hom. il. 6.44>	̓Ατρεί̈δης Μενέλαος ἔχων δολιχόσκιον ἔγχος.
<hom. il. 6.45>	̓́Αδρηστος δ' ἄρ' ἔπειτα λαβὼν ἐλίσσετο γούνων:
<hom. il. 6.46>	ζώγρει ̓Ατρέος υἱέ, σὺ δ' ἄξια δέξαι ἄποινα:
<hom. il. 6.47>	πολλὰ δ' ἐν ἀφνειοῦ πατρὸς κειμήλια κεῖται
<hom. il. 6.48>	χαλκός τε χρυσός τε πολύκμητός τε σίδηρος,
<hom. il. 6.49>	τῶν κέν τοι χαρίσαιτο πατὴρ ἀπερείσι' ἄποινα
<hom. il. 6.50>	εἴ κεν ἐμὲ ζωὸν πεπύθοιτ' ἐπὶ νηυσὶν ̓Αχαιῶν.

<hom. il. 6.51>	ὣς φάτο, τῷ δ' ἄρα θυμὸν ἐνὶ στήθεσσιν ἔπειθε:
<hom. il. 6.52>	καὶ δή μιν τάχ' ἔμελλε θοὰς ἐπὶ νῆας ̓Αχαιῶν
<hom. il. 6.53>	δώσειν ᾧ θεράποντι καταξέμεν: ἀλλ' ̓Αγαμέμνων
<hom. il. 6.54>	ἀντίος ἦλθε θέων, καὶ ὁμοκλήσας ἔπος ηὔδα:
<hom. il. 6.55>	ὦ πέπον ὦ Μενέλαε, τί ἢ δὲ σὺ κήδεαι οὕτως
<hom. il. 6.56>	ἀνδρῶν; ἦ σοὶ ἄριστα πεποίηται κατὰ οἶκον
<hom. il. 6.57>	πρὸς Τρώων; τῶν μή τις ὑπεκφύγοι αἰπὺν ὄλεθρον
<hom. il. 6.58>	χεῖράς θ' ἡμετέρας, μηδ' ὅν τινα γαστέρι μήτηρ
<hom. il. 6.59>	κοῦρον ἐόντα φέροι, μηδ' ὃς φύγοι, ἀλλ' ἅμα πάντες
<hom. il. 6.60>	̓Ιλίου ἐξαπολοίατ' ἀκήδεστοι καὶ ἄφαντοι.

<hom. il. 6.61>	ὣς εἰπὼν ἔτρεψεν ἀδελφειοῦ φρένας ἥρως
<hom. il. 6.62>	αἴσιμα παρειπών: ὃ δ' ἀπὸ ἕθεν ὤσατο χειρὶ
<hom. il. 6.63>	ἥρω' ̓́Αδρηστον: τὸν δὲ κρείων ̓Αγαμέμνων
<hom. il. 6.64>	οὖτα κατὰ λαπάρην: ὃ δ' ἀνετράπετ', ̓Ατρεί̈δης δὲ
<hom. il. 6.65>	λὰξ ἐν στήθεσι βὰς ἐξέσπασε μείλινον ἔγχος.

<hom. il. 6.66>	Νέστωρ δ' ̓Αργείοισιν ἐκέκλετο μακρὸν ἀύ̈σας:
<hom. il. 6.67>	ὦ φίλοι ἥρωες Δαναοὶ θεράποντες ̓́Αρηος
<hom. il. 6.68>	μή τις νῦν ἐνάρων ἐπιβαλλόμενος μετόπισθε
<hom. il. 6.69>	μιμνέτω ὥς κε πλεῖστα φέρων ἐπὶ νῆας ἵκηται,
<hom. il. 6.70>	ἀλλ' ἄνδρας κτείνωμεν: ἔπειτα δὲ καὶ τὰ ἕκηλοι
<hom. il. 6.71>	νεκροὺς ἂμ πεδίον συλήσετε τεθνηῶτας.

<hom. il. 6.72>	ὣς εἰπὼν ὄτρυνε μένος καὶ θυμὸν ἑκάστου.
<hom. il. 6.73>	ἔνθά κεν αὖτε Τρῶες ἀρηϊφίλων ὑπ' ̓Αχαιῶν
<hom. il. 6.74>	̓́Ιλιον εἰσανέβησαν ἀναλκείῃσι δαμέντες,
<hom. il. 6.75>	εἰ μὴ ἄρ' Αἰνείᾳ τε καὶ ̔́Εκτορι εἶπε παραστὰς
<hom. il. 6.76>	Πριαμίδης ̔́Ελενος οἰωνοπόλων ὄχ' ἄριστος:
<hom. il. 6.77>	Αἰνεία τε καὶ ̔́Εκτορ, ἐπεὶ πόνος ὔμμι μάλιστα
<hom. il. 6.78>	Τρώων καὶ Λυκίων ἐγκέκλιται, οὕνεκ' ἄριστοι
<hom. il. 6.79>	πᾶσαν ἐπ' ἰθύν ἐστε μάχεσθαί τε φρονέειν τε,
<hom. il. 6.80>	στῆτ' αὐτοῦ, καὶ λαὸν ἐρυκάκετε πρὸ πυλάων
<hom. il. 6.81>	πάντῃ ἐποιχόμενοι πρὶν αὖτ' ἐν χερσὶ γυναικῶν
<hom. il. 6.82>	φεύγοντας πεσέειν, δηί̈οισι δὲ χάρμα γενέσθαι.
<hom. il. 6.83>	αὐτὰρ ἐπεί κε φάλαγγας ἐποτρύνητον ἁπάσας,
<hom. il. 6.84>	ἡμεῖς μὲν Δαναοῖσι μαχησόμεθ' αὖθι μένοντες,
<hom. il. 6.85>	καὶ μάλα τειρόμενοί περ: ἀναγκαίη γὰρ ἐπείγει:
<hom. il. 6.86>	̔́Εκτορ ἀτὰρ σὺ πόλιν δὲ μετέρχεο, εἰπὲ δ' ἔπειτα
<hom. il. 6.87>	μητέρι σῇ καὶ ἐμῇ: ἣ δὲ ξυνάγουσα γεραιὰς
<hom. il. 6.88>	νηὸν ̓Αθηναίης γλαυκώπιδος ἐν πόλει ἄκρῃ
<hom. il. 6.89>	οἴξασα κληῖ̈δι θύρας ἱεροῖο δόμοιο
<hom. il. 6.90>	πέπλον, ὅς οἱ δοκέει χαριέστατος ἠδὲ μέγιστος
<hom. il. 6.91>	εἶναι ἐνὶ μεγάρῳ καί οἱ πολὺ φίλτατος αὐτῇ,
<hom. il. 6.92>	θεῖναι ̓Αθηναίης ἐπὶ γούνασιν ἠϋκόμοιο,
<hom. il. 6.93>	καί οἱ ὑποσχέσθαι δυοκαίδεκα βοῦς ἐνὶ νηῷ
<hom. il. 6.94>	ἤνις ἠκέστας ἱερευσέμεν, αἴ κ' ἐλεήσῃ
<hom. il. 6.95>	ἄστύ τε καὶ Τρώων ἀλόχους καὶ νήπια τέκνα,
<hom. il. 6.96>	ὥς κεν Τυδέος υἱὸν ἀπόσχῃ ̓Ιλίου ἱρῆς
<hom. il. 6.97>	ἄγριον αἰχμητὴν κρατερὸν μήστωρα φόβοιο,
<hom. il. 6.98>	ὃν δὴ ἐγὼ κάρτιστον ̓Αχαιῶν φημι γενέσθαι.
<hom. il. 6.99>	οὐδ' ̓Αχιλῆά ποθ' ὧδέ γ' ἐδείδιμεν ὄρχαμον ἀνδρῶν,
<hom. il. 6.100>	ὅν πέρ φασι θεᾶς ἐξέμμεναι: ἀλλ' ὅδε λίην
<hom. il. 6.101>	μαίνεται, οὐδέ τίς οἱ δύναται μένος ἰσοφαρίζειν.

<hom. il. 6.102>	ὣς ἔφαθ', ̔́Εκτωρ δ' οὔ τι κασιγνήτῳ ἀπίθησεν.
<hom. il. 6.103>	αὐτίκα δ' ἐξ ὀχέων σὺν τεύχεσιν ἆλτο χαμᾶζε,
<hom. il. 6.104>	πάλλων δ' ὀξέα δοῦρα κατὰ στρατὸν ᾤχετο πάντῃ
<hom. il. 6.105>	ὀτρύνων μαχέσασθαι, ἔγειρε δὲ φύλοπιν αἰνήν.
<hom. il. 6.106>	οἳ δ' ἐλελίχθησαν καὶ ἐναντίοι ἔσταν ̓Αχαιῶν:
<hom. il. 6.107>	̓Αργεῖοι δ' ὑπεχώρησαν, λῆξαν δὲ φόνοιο,
<hom. il. 6.108>	φὰν δέ τιν' ἀθανάτων ἐξ οὐρανοῦ ἀστερόεντος
<hom. il. 6.109>	Τρωσὶν ἀλεξήσοντα κατελθέμεν, ὡς ἐλέλιχθεν.
<hom. il. 6.110>	̔́Εκτωρ δὲ Τρώεσσιν ἐκέκλετο μακρὸν ἀύ̈σας:
<hom. il. 6.111>	Τρῶες ὑπέρθυμοι τηλεκλειτοί τ' ἐπίκουροι
<hom. il. 6.112>	ἀνέρες ἔστε φίλοι, μνήσασθε δὲ θούριδος ἀλκῆς,
<hom. il. 6.113>	ὄφρ' ἂν ἐγὼ βείω προτὶ ̓́Ιλιον, ἠδὲ γέρουσιν
<hom. il. 6.114>	εἴπω βουλευτῇσι καὶ ἡμετέρῃς ἀλόχοισι
<hom. il. 6.115>	δαίμοσιν ἀρήσασθαι, ὑποσχέσθαι δ' ἑκατόμβας.

<hom. il. 6.116>	ὣς ἄρα φωνήσας ἀπέβη κορυθαίολος ̔́Εκτωρ:
<hom. il. 6.117>	ἀμφὶ δέ μιν σφυρὰ τύπτε καὶ αὐχένα δέρμα κελαινὸν
<hom. il. 6.118>	ἄντυξ ἣ πυμάτη θέεν ἀσπίδος ὀμφαλοέσσης.

<hom. il. 6.119>	Γλαῦκος δ' ̔Ιππολόχοιο πάϊς καὶ Τυδέος υἱὸς
<hom. il. 6.120>	ἐς μέσον ἀμφοτέρων συνίτην μεμαῶτε μάχεσθαι.
<hom. il. 6.121>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντε,
<hom. il. 6.122>	τὸν πρότερος προσέειπε βοὴν ἀγαθὸς Διομήδης:
<hom. il. 6.123>	τίς δὲ σύ ἐσσι φέριστε καταθνητῶν ἀνθρώπων;
<hom. il. 6.124>	οὐ μὲν γάρ ποτ' ὄπωπα μάχῃ ἔνι κυδιανείρῃ
<hom. il. 6.125>	τὸ πρίν: ἀτὰρ μὲν νῦν γε πολὺ προβέβηκας ἁπάντων
<hom. il. 6.126>	σῷ θάρσει, ὅ τ' ἐμὸν δολιχόσκιον ἔγχος ἔμεινας:
<hom. il. 6.127>	δυστήνων δέ τε παῖδες ἐμῷ μένει ἀντιόωσιν.
<hom. il. 6.128>	εἰ δέ τις ἀθανάτων γε κατ' οὐρανοῦ εἰλήλουθας,
<hom. il. 6.129>	οὐκ ἂν ἔγωγε θεοῖσιν ἐπουρανίοισι μαχοίμην.
<hom. il. 6.130>	οὐδὲ γὰρ οὐδὲ Δρύαντος υἱὸς κρατερὸς Λυκόοργος
<hom. il. 6.131>	δὴν ἦν, ὅς ῥα θεοῖσιν ἐπουρανίοισιν ἔριζεν:
<hom. il. 6.132>	ὅς ποτε μαινομένοιο Διωνύσοιο τιθήνας
<hom. il. 6.133>	σεῦε κατ' ἠγάθεον Νυσήϊον: αἳ δ' ἅμα πᾶσαι
<hom. il. 6.134>	θύσθλα χαμαὶ κατέχευαν ὑπ' ἀνδροφόνοιο Λυκούργου
<hom. il. 6.135>	θεινόμεναι βουπλῆγι: Διώνυσος δὲ φοβηθεὶς
<hom. il. 6.136>	δύσεθ' ἁλὸς κατὰ κῦμα, Θέτις δ' ὑπεδέξατο κόλπῳ
<hom. il. 6.137>	δειδιότα: κρατερὸς γὰρ ἔχε τρόμος ἀνδρὸς ὁμοκλῇ.
<hom. il. 6.138>	τῷ μὲν ἔπειτ' ὀδύσαντο θεοὶ ῥεῖα ζώοντες,
<hom. il. 6.139>	καί μιν τυφλὸν ἔθηκε Κρόνου πάϊς: οὐδ' ἄρ' ἔτι δὴν
<hom. il. 6.140>	ἦν, ἐπεὶ ἀθανάτοισιν ἀπήχθετο πᾶσι θεοῖσιν:
<hom. il. 6.141>	οὐδ' ἂν ἐγὼ μακάρεσσι θεοῖς ἐθέλοιμι μάχεσθαι.
<hom. il. 6.142>	εἰ δέ τίς ἐσσι βροτῶν οἳ ἀρούρης καρπὸν ἔδουσιν,
<hom. il. 6.143>	ἆσσον ἴθ' ὥς κεν θᾶσσον ὀλέθρου πείραθ' ἵκηαι.

<hom. il. 6.144>	τὸν δ' αὖθ' ̔Ιππολόχοιο προσηύδα φαίδιμος υἱός:
<hom. il. 6.145>	Τυδεί̈δη μεγάθυμε τί ἢ γενεὴν ἐρεείνεις;
<hom. il. 6.146>	οἵη περ φύλλων γενεὴ τοίη δὲ καὶ ἀνδρῶν.
<hom. il. 6.147>	φύλλα τὰ μέν τ' ἄνεμος χαμάδις χέει, ἄλλα δέ θ' ὕλη
<hom. il. 6.148>	τηλεθόωσα φύει, ἔαρος δ' ἐπιγίγνεται ὥρη:
<hom. il. 6.149>	ὣς ἀνδρῶν γενεὴ ἣ μὲν φύει ἣ δ' ἀπολήγει.
<hom. il. 6.150>	εἰ δ' ἐθέλεις καὶ ταῦτα δαήμεναι ὄφρ' ἐὺ̈ εἰδῇς
<hom. il. 6.151>	ἡμετέρην γενεήν, πολλοὶ δέ μιν ἄνδρες ἴσασιν:
<hom. il. 6.152>	ἔστι πόλις ̓Εφύρη μυχῷ ̓́Αργεος ἱπποβότοιο,
<hom. il. 6.153>	ἔνθα δὲ Σίσυφος ἔσκεν, ὃ κέρδιστος γένετ' ἀνδρῶν,
<hom. il. 6.154>	Σίσυφος Αἰολίδης: ὃ δ' ἄρα Γλαῦκον τέκεθ' υἱόν,
<hom. il. 6.155>	αὐτὰρ Γλαῦκος τίκτεν ἀμύμονα Βελλεροφόντην:
<hom. il. 6.156>	τῷ δὲ θεοὶ κάλλός τε καὶ ἠνορέην ἐρατεινὴν
<hom. il. 6.157>	ὤπασαν: αὐτάρ οἱ Προῖτος κακὰ μήσατο θυμῷ,
<hom. il. 6.158>	ὅς ῥ' ἐκ δήμου ἔλασσεν, ἐπεὶ πολὺ φέρτερος ἦεν,
<hom. il. 6.159>	̓Αργείων: Ζεὺς γάρ οἱ ὑπὸ σκήπτρῳ ἐδάμασσε.
<hom. il. 6.160>	τῷ δὲ γυνὴ Προίτου ἐπεμήνατο δῖ' ̓́Αντεια
<hom. il. 6.161>	κρυπταδίῃ φιλότητι μιγήμεναι: ἀλλὰ τὸν οὔ τι
<hom. il. 6.162>	πεῖθ' ἀγαθὰ φρονέοντα δαί̈φρονα Βελλεροφόντην.
<hom. il. 6.163>	ἣ δὲ ψευσαμένη Προῖτον βασιλῆα προσηύδα:
<hom. il. 6.164>	τεθναίης ὦ Προῖτ', ἢ κάκτανε Βελλεροφόντην,
<hom. il. 6.165>	ὅς μ' ἔθελεν φιλότητι μιγήμεναι οὐκ ἐθελούσῃ.
<hom. il. 6.166>	ὣς φάτο, τὸν δὲ ἄνακτα χόλος λάβεν οἷον ἄκουσε:
<hom. il. 6.167>	κτεῖναι μέν ῥ' ἀλέεινε, σεβάσσατο γὰρ τό γε θυμῷ,
<hom. il. 6.168>	πέμπε δέ μιν Λυκίην δέ, πόρεν δ' ὅ γε σήματα λυγρὰ
<hom. il. 6.169>	γράψας ἐν πίνακι πτυκτῷ θυμοφθόρα πολλά,
<hom. il. 6.170>	δεῖξαι δ' ἠνώγειν ᾧ πενθερῷ ὄφρ' ἀπόλοιτο.
<hom. il. 6.171>	αὐτὰρ ὁ βῆ Λυκίην δὲ θεῶν ὑπ' ἀμύμονι πομπῇ.
<hom. il. 6.172>	ἀλλ' ὅτε δὴ Λυκίην ἷξε Ξάνθόν τε ῥέοντα,
<hom. il. 6.173>	προφρονέως μιν τῖεν ἄναξ Λυκίης εὐρείης:
<hom. il. 6.174>	ἐννῆμαρ ξείνισσε καὶ ἐννέα βοῦς ἱέρευσεν.
<hom. il. 6.175>	ἀλλ' ὅτε δὴ δεκάτη ἐφάνη ῥοδοδάκτυλος ̓Ηὼς
<hom. il. 6.176>	καὶ τότε μιν ἐρέεινε καὶ ᾔτεε σῆμα ἰδέσθαι
<hom. il. 6.177>	ὅττί ῥά οἱ γαμβροῖο πάρα Προίτοιο φέροιτο.
<hom. il. 6.178>	αὐτὰρ ἐπεὶ δὴ σῆμα κακὸν παρεδέξατο γαμβροῦ,
<hom. il. 6.179>	πρῶτον μέν ῥα Χίμαιραν ἀμαιμακέτην ἐκέλευσε
<hom. il. 6.180>	πεφνέμεν: ἣ δ' ἄρ' ἔην θεῖον γένος οὐδ' ἀνθρώπων,
<hom. il. 6.181>	πρόσθε λέων, ὄπιθεν δὲ δράκων, μέσση δὲ χίμαιρα,
<hom. il. 6.182>	δεινὸν ἀποπνείουσα πυρὸς μένος αἰθομένοιο,
<hom. il. 6.183>	καὶ τὴν μὲν κατέπεφνε θεῶν τεράεσσι πιθήσας.
<hom. il. 6.184>	δεύτερον αὖ Σολύμοισι μαχέσσατο κυδαλίμοισι:
<hom. il. 6.185>	καρτίστην δὴ τήν γε μάχην φάτο δύμεναι ἀνδρῶν.
<hom. il. 6.186>	τὸ τρίτον αὖ κατέπεφνεν ̓Αμαζόνας ἀντιανείρας.
<hom. il. 6.187>	τῷ δ' ἄρ' ἀνερχομένῳ πυκινὸν δόλον ἄλλον ὕφαινε:
<hom. il. 6.188>	κρίνας ἐκ Λυκίης εὐρείης φῶτας ἀρίστους
<hom. il. 6.189>	εἷσε λόχον: τοὶ δ' οὔ τι πάλιν οἶκον δὲ νέοντο:
<hom. il. 6.190>	πάντας γὰρ κατέπεφνεν ἀμύμων Βελλεροφόντης.
<hom. il. 6.191>	ἀλλ' ὅτε δὴ γίγνωσκε θεοῦ γόνον ἠὺ̈ν ἐόντα
<hom. il. 6.192>	αὐτοῦ μιν κατέρυκε, δίδου δ' ὅ γε θυγατέρα ἥν,
<hom. il. 6.193>	δῶκε δέ οἱ τιμῆς βασιληί̈δος ἥμισυ πάσης:
<hom. il. 6.194>	καὶ μέν οἱ Λύκιοι τέμενος τάμον ἔξοχον ἄλλων
<hom. il. 6.195>	καλὸν φυταλιῆς καὶ ἀρούρης, ὄφρα νέμοιτο.
<hom. il. 6.196>	ἣ δ' ἔτεκε τρία τέκνα δαί̈φρονι Βελλεροφόντῃ
<hom. il. 6.197>	̓́Ισανδρόν τε καὶ ̔Ιππόλοχον καὶ Λαοδάμειαν.
<hom. il. 6.198>	Λαοδαμείῃ μὲν παρελέξατο μητίετα Ζεύς,
<hom. il. 6.199>	ἣ δ' ἔτεκ' ἀντίθεον Σαρπηδόνα χαλκοκορυστήν.
<hom. il. 6.200>	ἀλλ' ὅτε δὴ καὶ κεῖνος ἀπήχθετο πᾶσι θεοῖσιν,
<hom. il. 6.201>	ἤτοι ὃ κὰπ πεδίον τὸ ̓Αλήϊον οἶος ἀλᾶτο
<hom. il. 6.202>	ὃν θυμὸν κατέδων, πάτον ἀνθρώπων ἀλεείνων:
<hom. il. 6.203>	̓́Ισανδρον δέ οἱ υἱὸν ̓́Αρης ἆτος πολέμοιο
<hom. il. 6.204>	μαρνάμενον Σολύμοισι κατέκτανε κυδαλίμοισι:
<hom. il. 6.205>	τὴν δὲ χολωσαμένη χρυσήνιος ̓́Αρτεμις ἔκτα.
<hom. il. 6.206>	̔Ιππόλοχος δέ μ' ἔτικτε, καὶ ἐκ τοῦ φημι γενέσθαι:
<hom. il. 6.207>	πέμπε δέ μ' ἐς Τροίην, καί μοι μάλα πόλλ' ἐπέτελλεν
<hom. il. 6.208>	αἰὲν ἀριστεύειν καὶ ὑπείροχον ἔμμεναι ἄλλων,
<hom. il. 6.209>	μηδὲ γένος πατέρων αἰσχυνέμεν, οἳ μέγ' ἄριστοι
<hom. il. 6.210>	ἔν τ' ̓Εφύρῃ ἐγένοντο καὶ ἐν Λυκίῃ εὐρείῃ.
<hom. il. 6.211>	ταύτης τοι γενεῆς τε καὶ αἵματος εὔχομαι εἶναι.

<hom. il. 6.212>	ὣς φάτο, γήθησεν δὲ βοὴν ἀγαθὸς Διομήδης:
<hom. il. 6.213>	ἔγχος μὲν κατέπηξεν ἐπὶ χθονὶ πουλυβοτείρῃ,
<hom. il. 6.214>	αὐτὰρ ὃ μειλιχίοισι προσηύδα ποιμένα λαῶν:
<hom. il. 6.215>	ἦ ῥά νύ μοι ξεῖνος πατρώϊός ἐσσι παλαιός:
<hom. il. 6.216>	Οἰνεὺς γάρ ποτε δῖος ἀμύμονα Βελλεροφόντην
<hom. il. 6.217>	ξείνις' ἐνὶ μεγάροισιν ἐείκοσιν ἤματ' ἐρύξας:
<hom. il. 6.218>	οἳ δὲ καὶ ἀλλήλοισι πόρον ξεινήϊα καλά:
<hom. il. 6.219>	Οἰνεὺς μὲν ζωστῆρα δίδου φοίνικι φαεινόν,
<hom. il. 6.220>	Βελλεροφόντης δὲ χρύσεον δέπας ἀμφικύπελλον
<hom. il. 6.221>	καί μιν ἐγὼ κατέλειπον ἰὼν ἐν δώμας' ἐμοῖσι.
<hom. il. 6.222>	Τυδέα δ' οὐ μέμνημαι, ἐπεί μ' ἔτι τυτθὸν ἐόντα
<hom. il. 6.223>	κάλλιφ', ὅτ' ἐν Θήβῃσιν ἀπώλετο λαὸς ̓Αχαιῶν.
<hom. il. 6.224>	τὼ νῦν σοὶ μὲν ἐγὼ ξεῖνος φίλος ̓́Αργεϊ μέσσῳ
<hom. il. 6.225>	εἰμί, σὺ δ' ἐν Λυκίῃ ὅτε κεν τῶν δῆμον ἵκωμαι.
<hom. il. 6.226>	ἔγχεα δ' ἀλλήλων ἀλεώμεθα καὶ δι' ὁμίλου:
<hom. il. 6.227>	πολλοὶ μὲν γὰρ ἐμοὶ Τρῶες κλειτοί τ' ἐπίκουροι
<hom. il. 6.228>	κτείνειν ὅν κε θεός γε πόρῃ καὶ ποσσὶ κιχείω,
<hom. il. 6.229>	πολλοὶ δ' αὖ σοὶ ̓Αχαιοὶ ἐναιρέμεν ὅν κε δύνηαι.
<hom. il. 6.230>	τεύχεα δ' ἀλλήλοις ἐπαμείψομεν, ὄφρα καὶ οἵδε
<hom. il. 6.231>	γνῶσιν ὅτι ξεῖνοι πατρώϊοι εὐχόμεθ' εἶναι.

<hom. il. 6.232>	ὣς ἄρα φωνήσαντε καθ' ἵππων ἀί̈ξαντε
<hom. il. 6.233>	χεῖράς τ' ἀλλήλων λαβέτην καὶ πιστώσαντο:
<hom. il. 6.234>	ἔνθ' αὖτε Γλαύκῳ Κρονίδης φρένας ἐξέλετο Ζεύς,
<hom. il. 6.235>	ὃς πρὸς Τυδεί̈δην Διομήδεα τεύχε' ἄμειβε
<hom. il. 6.236>	χρύσεα χαλκείων, ἑκατόμβοι' ἐννεαβοίων.

<hom. il. 6.237>	̔́Εκτωρ δ' ὡς Σκαιάς τε πύλας καὶ φηγὸν ἵκανεν,
<hom. il. 6.238>	ἀμφ' ἄρα μιν Τρώων ἄλοχοι θέον ἠδὲ θύγατρες
<hom. il. 6.239>	εἰρόμεναι παῖδάς τε κασιγνήτους τε ἔτας τε
<hom. il. 6.240>	καὶ πόσιας: ὃ δ' ἔπειτα θεοῖς εὔχεσθαι ἀνώγει
<hom. il. 6.241>	πάσας ἑξείης: πολλῇσι δὲ κήδε' ἐφῆπτο.

<hom. il. 6.242>	ἀλλ' ὅτε δὴ Πριάμοιο δόμον περικαλλέ' ἵκανε
<hom. il. 6.243>	ξεστῇς αἰθούσῃσι τετυγμένον: αὐτὰρ ἐν αὐτῷ
<hom. il. 6.244>	πεντήκοντ' ἔνεσαν θάλαμοι ξεστοῖο λίθοιο
<hom. il. 6.245>	πλησίον ἀλλήλων δεδμημένοι, ἔνθα δὲ παῖδες
<hom. il. 6.246>	κοιμῶντο Πριάμοιο παρὰ μνηστῇς ἀλόχοισι,
<hom. il. 6.247>	κουράων δ' ἑτέρωθεν ἐναντίοι ἔνδοθεν αὐλῆς
<hom. il. 6.248>	δώδεκ' ἔσαν τέγεοι θάλαμοι ξεστοῖο λίθοιο
<hom. il. 6.249>	πλησίον ἀλλήλων δεδμημένοι, ἔνθα δὲ γαμβροὶ
<hom. il. 6.250>	κοιμῶντο Πριάμοιο παρ' αἰδοίῃς ἀλόχοισιν:
<hom. il. 6.251>	ἔνθά οἱ ἠπιόδωρος ἐναντίη ἤλυθε μήτηρ
<hom. il. 6.252>	Λαοδίκην ἐσάγουσα θυγατρῶν εἶδος ἀρίστην:
<hom. il. 6.253>	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
<hom. il. 6.254>	τέκνον τίπτε λιπὼν πόλεμον θρασὺν εἰλήλουθας;
<hom. il. 6.255>	ἦ μάλα δὴ τείρουσι δυσώνυμοι υἷες ̓Αχαιῶν
<hom. il. 6.256>	μαρνάμενοι περὶ ἄστυ: σὲ δ' ἐνθάδε θυμὸς ἀνῆκεν
<hom. il. 6.257>	ἐλθόντ' ἐξ ἄκρης πόλιος Διὶ χεῖρας ἀνασχεῖν.
<hom. il. 6.258>	ἀλλὰ μέν' ὄφρά κέ τοι μελιηδέα οἶνον ἐνείκω,
<hom. il. 6.259>	ὡς σπείσῃς Διὶ πατρὶ καὶ ἄλλοις ἀθανάτοισι
<hom. il. 6.260>	πρῶτον, ἔπειτα δὲ καὐτὸς ὀνήσεαι αἴ κε πίῃσθα.
<hom. il. 6.261>	ἀνδρὶ δὲ κεκμηῶτι μένος μέγα οἶνος ἀέξει,
<hom. il. 6.262>	ὡς τύνη κέκμηκας ἀμύνων σοῖσιν ἔτῃσι.

<hom. il. 6.263>	τὴν δ' ἠμείβετ' ἔπειτα μέγας κορυθαίολος ̔́Εκτωρ:
<hom. il. 6.264>	μή μοι οἶνον ἄειρε μελίφρονα πότνια μῆτερ,
<hom. il. 6.265>	μή μ' ἀπογυιώσῃς μένεος, ἀλκῆς τε λάθωμαι:
<hom. il. 6.266>	χερσὶ δ' ἀνίπτοισιν Διὶ λείβειν αἴθοπα οἶνον
<hom. il. 6.267>	ἅζομαι: οὐδέ πῃ ἔστι κελαινεφέϊ Κρονίωνι
<hom. il. 6.268>	αἵματι καὶ λύθρῳ πεπαλαγμένον εὐχετάασθαι.
<hom. il. 6.269>	ἀλλὰ σὺ μὲν πρὸς νηὸν ̓Αθηναίης ἀγελείης
<hom. il. 6.270>	ἔρχεο σὺν θυέεσσιν ἀολλίσσασα γεραιάς:
<hom. il. 6.271>	πέπλον δ', ὅς τίς τοι χαριέστατος ἠδὲ μέγιστος
<hom. il. 6.272>	ἔστιν ἐνὶ μεγάρῳ καί τοι πολὺ φίλτατος αὐτῇ,
<hom. il. 6.273>	τὸν θὲς ̓Αθηναίης ἐπὶ γούνασιν ἠϋκόμοιο,
<hom. il. 6.274>	καί οἱ ὑποσχέσθαι δυοκαίδεκα βοῦς ἐνὶ νηῷ
<hom. il. 6.275>	ἤνις ἠκέστας ἱερευσέμεν, αἴ κ' ἐλεήσῃ
<hom. il. 6.276>	ἄστύ τε καὶ Τρώων ἀλόχους καὶ νήπια τέκνα,
<hom. il. 6.277>	αἴ κεν Τυδέος υἱὸν ἀπόσχῃ ̓Ιλίου ἱρῆς
<hom. il. 6.278>	ἄγριον αἰχμητὴν κρατερὸν μήστωρα φόβοιο.
<hom. il. 6.279>	ἀλλὰ σὺ μὲν πρὸς νηὸν ̓Αθηναίης ἀγελείης
<hom. il. 6.280>	ἔρχευ, ἐγὼ δὲ Πάριν μετελεύσομαι ὄφρα καλέσσω
<hom. il. 6.281>	αἴ κ' ἐθέλῃς' εἰπόντος ἀκουέμεν: ὥς κέ οἱ αὖθι
<hom. il. 6.282>	γαῖα χάνοι: μέγα γάρ μιν ̓Ολύμπιος ἔτρεφε πῆμα
<hom. il. 6.283>	Τρωσί τε καὶ Πριάμῳ μεγαλήτορι τοῖό τε παισίν.
<hom. il. 6.284>	εἰ κεῖνόν γε ἴδοιμι κατελθόντ' ̓́Αϊδος εἴσω
<hom. il. 6.285>	φαίην κε φρέν' ἀτέρπου ὀϊζύος ἐκλελαθέσθαι.

<hom. il. 6.286>	ὣς ἔφαθ', ἣ δὲ μολοῦσα ποτὶ μέγαρ' ἀμφιπόλοισι
<hom. il. 6.287>	κέκλετο: ταὶ δ' ἄρ' ἀόλλισσαν κατὰ ἄστυ γεραιάς.
<hom. il. 6.288>	αὐτὴ δ' ἐς θάλαμον κατεβήσετο κηώεντα,
<hom. il. 6.289>	ἔνθ' ἔσάν οἱ πέπλοι παμποίκιλα ἔργα γυναικῶν
<hom. il. 6.290>	Σιδονίων, τὰς αὐτὸς ̓Αλέξανδρος θεοειδὴς
<hom. il. 6.291>	ἤγαγε Σιδονίηθεν ἐπιπλὼς εὐρέα πόντον,
<hom. il. 6.292>	τὴν ὁδὸν ἣν ̔Ελένην περ ἀνήγαγεν εὐπατέρειαν:
<hom. il. 6.293>	τῶν ἕν' ἀειραμένη ̔Εκάβη φέρε δῶρον ̓Αθήνῃ,
<hom. il. 6.294>	ὃς κάλλιστος ἔην ποικίλμασιν ἠδὲ μέγιστος,
<hom. il. 6.295>	ἀστὴρ δ' ὣς ἀπέλαμπεν: ἔκειτο δὲ νείατος ἄλλων.
<hom. il. 6.296>	βῆ δ' ἰέναι, πολλαὶ δὲ μετεσσεύοντο γεραιαί.

<hom. il. 6.297>	αἳ δ' ὅτε νηὸν ἵκανον ̓Αθήνης ἐν πόλει ἄκρῃ,
<hom. il. 6.298>	τῇσι θύρας ὤϊξε Θεανὼ καλλιπάρῃος
<hom. il. 6.299>	Κισσηὶ̈ς ἄλοχος ̓Αντήνορος ἱπποδάμοιο:
<hom. il. 6.300>	τὴν γὰρ Τρῶες ἔθηκαν ̓Αθηναίης ἱέρειαν.
<hom. il. 6.301>	αἳ δ' ὀλολυγῇ πᾶσαι ̓Αθήνῃ χεῖρας ἀνέσχον:
<hom. il. 6.302>	ἣ δ' ἄρα πέπλον ἑλοῦσα Θεανὼ καλλιπάρῃος
<hom. il. 6.303>	θῆκεν ̓Αθηναίης ἐπὶ γούνασιν ἠϋκόμοιο,
<hom. il. 6.304>	εὐχομένη δ' ἠρᾶτο Διὸς κούρῃ μεγάλοιο:
<hom. il. 6.305>	πότνι' ̓Αθηναίη ἐρυσίπτολι δῖα θεάων
<hom. il. 6.306>	ἆξον δὴ ἔγχος Διομήδεος, ἠδὲ καὶ αὐτὸν
<hom. il. 6.307>	πρηνέα δὸς πεσέειν Σκαιῶν προπάροιθε πυλάων,
<hom. il. 6.308>	ὄφρά τοι αὐτίκα νῦν δυοκαίδεκα βοῦς ἐνὶ νηῷ
<hom. il. 6.309>	ἤνις ἠκέστας ἱερεύσομεν, αἴ κ' ἐλεήσῃς
<hom. il. 6.310>	ἄστύ τε καὶ Τρώων ἀλόχους καὶ νήπια τέκνα.

<hom. il. 6.311>	ὣς ἔφατ' εὐχομένη, ἀνένευε δὲ Παλλὰς ̓Αθήνη.
<hom. il. 6.312>	ὣς αἳ μέν ῥ' εὔχοντο Διὸς κούρῃ μεγάλοιο,
<hom. il. 6.313>	̔́Εκτωρ δὲ πρὸς δώματ' ̓Αλεξάνδροιο βεβήκει
<hom. il. 6.314>	καλά, τά ῥ' αὐτὸς ἔτευξε σὺν ἀνδράσιν οἳ τότ' ἄριστοι
<hom. il. 6.315>	ἦσαν ἐνὶ Τροίῃ ἐριβώλακι τέκτονες ἄνδρες,
<hom. il. 6.316>	οἵ οἱ ἐποίησαν θάλαμον καὶ δῶμα καὶ αὐλὴν
<hom. il. 6.317>	ἐγγύθι τε Πριάμοιο καὶ ̔́Εκτορος ἐν πόλει ἄκρῃ.
<hom. il. 6.318>	ἔνθ' ̔́Εκτωρ εἰσῆλθε Διὶ̈ φίλος, ἐν δ' ἄρα χειρὶ
<hom. il. 6.319>	ἔγχος ἔχ' ἑνδεκάπηχυ: πάροιθε δὲ λάμπετο δουρὸς
<hom. il. 6.320>	αἰχμὴ χαλκείη, περὶ δὲ χρύσεος θέε πόρκης.
<hom. il. 6.321>	τὸν δ' εὗρ' ἐν θαλάμῳ περικαλλέα τεύχε' ἕποντα
<hom. il. 6.322>	ἀσπίδα καὶ θώρηκα, καὶ ἀγκύλα τόξ' ἁφόωντα:
<hom. il. 6.323>	̓Αργείη δ' ̔Ελένη μετ' ἄρα δμῳῇσι γυναιξὶν
<hom. il. 6.324>	ἧστο καὶ ἀμφιπόλοισι περικλυτὰ ἔργα κέλευε.
<hom. il. 6.325>	τὸν δ' ̔́Εκτωρ νείκεσσεν ἰδὼν αἰσχροῖς ἐπέεσσι:
<hom. il. 6.326>	δαιμόνι' οὐ μὲν καλὰ χόλον τόνδ' ἔνθεο θυμῷ,
<hom. il. 6.327>	λαοὶ μὲν φθινύθουσι περὶ πτόλιν αἰπύ τε τεῖχος
<hom. il. 6.328>	μαρνάμενοι: σέο δ' εἵνεκ' ἀϋτή τε πτόλεμός τε
<hom. il. 6.329>	ἄστυ τόδ' ἀμφιδέδηε: σὺ δ' ἂν μαχέσαιο καὶ ἄλλῳ,
<hom. il. 6.330>	ὅν τινά που μεθιέντα ἴδοις στυγεροῦ πολέμοιο.
<hom. il. 6.331>	ἀλλ' ἄνα μὴ τάχα ἄστυ πυρὸς δηί̈οιο θέρηται.

<hom. il. 6.332>	τὸν δ' αὖτε προσέειπεν ̓Αλέξανδρος θεοειδής:
<hom. il. 6.333>	̔́Εκτορ ἐπεί με κατ' αἶσαν ἐνείκεσας οὐδ' ὑπὲρ αἶσαν,
<hom. il. 6.334>	τοὔνεκά τοι ἐρέω: σὺ δὲ σύνθεο καί μευ ἄκουσον:
<hom. il. 6.335>	οὔ τοι ἐγὼ Τρώων τόσσον χόλῳ οὐδὲ νεμέσσι
<hom. il. 6.336>	ἥμην ἐν θαλάμῳ, ἔθελον δ' ἄχεϊ προτραπέσθαι.
<hom. il. 6.337>	νῦν δέ με παρειποῦς' ἄλοχος μαλακοῖς ἐπέεσσιν
<hom. il. 6.338>	ὅρμης' ἐς πόλεμον: δοκέει δέ μοι ὧδε καὶ αὐτῷ
<hom. il. 6.339>	λώϊον ἔσσεσθαι: νίκη δ' ἐπαμείβεται ἄνδρας.
<hom. il. 6.340>	ἀλλ' ἄγε νῦν ἐπίμεινον, ̓Αρήϊα τεύχεα δύω:
<hom. il. 6.341>	ἢ ἴθ', ἐγὼ δὲ μέτειμι: κιχήσεσθαι δέ ς' ὀί̈ω.

<hom. il. 6.342>	ὣς φάτο, τὸν δ' οὔ τι προσέφη κορυθαίολος ̔́Εκτωρ:
<hom. il. 6.343>	τὸν δ' ̔Ελένη μύθοισι προσηύδα μειλιχίοισι:
<hom. il. 6.344>	δᾶερ ἐμεῖο κυνὸς κακομηχάνου ὀκρυοέσσης,
<hom. il. 6.345>	ὥς μ' ὄφελ' ἤματι τῷ ὅτε με πρῶτον τέκε μήτηρ

<hom. il. 6.346>	οἴχεσθαι προφέρουσα κακὴ ἀνέμοιο θύελλα
<hom. il. 6.347>	εἰς ὄρος ἢ εἰς κῦμα πολυφλοίσβοιο θαλάσσης,
<hom. il. 6.348>	ἔνθά με κῦμ' ἀπόερσε πάρος τάδε ἔργα γενέσθαι.
<hom. il. 6.349>	αὐτὰρ ἐπεὶ τάδε γ' ὧδε θεοὶ κακὰ τεκμήραντο,
<hom. il. 6.350>	ἀνδρὸς ἔπειτ' ὤφελλον ἀμείνονος εἶναι ἄκοιτις,
<hom. il. 6.351>	ὃς ᾔδη νέμεσίν τε καὶ αἴσχεα πόλλ' ἀνθρώπων.
<hom. il. 6.352>	τούτῳ δ' οὔτ' ἂρ νῦν φρένες ἔμπεδοι οὔτ' ἄρ' ὀπίσσω
<hom. il. 6.353>	ἔσσονται: τὼ καί μιν ἐπαυρήσεσθαι ὀί̈ω.
<hom. il. 6.354>	ἀλλ' ἄγε νῦν εἴσελθε καὶ ἕζεο τῷδ' ἐπὶ δίφρῳ
<hom. il. 6.355>	δᾶερ, ἐπεί σε μάλιστα πόνος φρένας ἀμφιβέβηκεν
<hom. il. 6.356>	εἵνεκ' ἐμεῖο κυνὸς καὶ ̓Αλεξάνδρου ἕνεκ' ἄτης,
<hom. il. 6.357>	οἷσιν ἐπὶ Ζεὺς θῆκε κακὸν μόρον, ὡς καὶ ὀπίσσω
<hom. il. 6.358>	ἀνθρώποισι πελώμεθ' ἀοίδιμοι ἐσσομένοισι.

<hom. il. 6.359>	τὴν δ' ἠμείβετ' ἔπειτα μέγας κορυθαίολος ̔́Εκτωρ
<hom. il. 6.360>	μή με κάθιζ' ̔Ελένη φιλέουσά περ: οὐδέ με πείσεις:
<hom. il. 6.361>	ἤδη γάρ μοι θυμὸς ἐπέσσυται ὄφρ' ἐπαμύνω
<hom. il. 6.362>	Τρώεσς', οἳ μέγ' ἐμεῖο ποθὴν ἀπεόντος ἔχουσιν.
<hom. il. 6.363>	ἀλλὰ σύ γ' ὄρνυθι τοῦτον, ἐπειγέσθω δὲ καὶ αὐτός,
<hom. il. 6.364>	ὥς κεν ἔμ' ἔντοσθεν πόλιος καταμάρψῃ ἐόντα.
<hom. il. 6.365>	καὶ γὰρ ἐγὼν οἶκον δὲ ἐλεύσομαι ὄφρα ἴδωμαι
<hom. il. 6.366>	οἰκῆας ἄλοχόν τε φίλην καὶ νήπιον υἱόν.
<hom. il. 6.367>	οὐ γὰρ οἶδ' εἰ ἔτι σφιν ὑπότροπος ἵξομαι αὖτις,
<hom. il. 6.368>	ἦ ἤδη μ' ὑπὸ χερσὶ θεοὶ δαμόωσιν ̓Αχαιῶν.

<hom. il. 6.369>	ὣς ἄρα φωνήσας ἀπέβη κορυθαίολος ̔́Εκτωρ:
<hom. il. 6.370>	αἶψα δ' ἔπειθ' ἵκανε δόμους εὖ ναιετάοντας,
<hom. il. 6.371>	οὐδ' εὗρ' ̓Ανδρομάχην λευκώλενον ἐν μεγάροισιν,
<hom. il. 6.372>	ἀλλ' ἥ γε ξὺν παιδὶ καὶ ἀμφιπόλῳ ἐϋπέπλῳ
<hom. il. 6.373>	πύργῳ ἐφεστήκει γοόωσά τε μυρομένη τε.
<hom. il. 6.374>	̔́Εκτωρ δ' ὡς οὐκ ἔνδον ἀμύμονα τέτμεν ἄκοιτιν
<hom. il. 6.375>	ἔστη ἐπ' οὐδὸν ἰών, μετὰ δὲ δμῳῇσιν ἔειπεν:
<hom. il. 6.376>	εἰ δ' ἄγε μοι δμῳαὶ νημερτέα μυθήσασθε:
<hom. il. 6.377>	πῇ ἔβη ̓Ανδρομάχη λευκώλενος ἐκ μεγάροιο;
<hom. il. 6.378>	ἠέ πῃ ἐς γαλόων ἢ εἰνατέρων ἐϋπέπλων
<hom. il. 6.379>	ἢ ἐς ̓Αθηναίης ἐξοίχεται, ἔνθά περ ἄλλαι
<hom. il. 6.380>	Τρῳαὶ ἐϋπλόκαμοι δεινὴν θεὸν ἱλάσκονται;

<hom. il. 6.381>	τὸν δ' αὖτ' ὀτρηρὴ ταμίη πρὸς μῦθον ἔειπεν:
<hom. il. 6.382>	̔́Εκτορ ἐπεὶ μάλ' ἄνωγας ἀληθέα μυθήσασθαι,
<hom. il. 6.383>	οὔτέ πῃ ἐς γαλόων οὔτ' εἰνατέρων ἐϋπέπλων
<hom. il. 6.384>	οὔτ' ἐς ̓Αθηναίης ἐξοίχεται, ἔνθά περ ἄλλαι
<hom. il. 6.385>	Τρῳαὶ ἐϋπλόκαμοι δεινὴν θεὸν ἱλάσκονται,
<hom. il. 6.386>	ἀλλ' ἐπὶ πύργον ἔβη μέγαν ̓Ιλίου, οὕνεκ' ἄκουσε
<hom. il. 6.387>	τείρεσθαι Τρῶας, μέγα δὲ κράτος εἶναι ̓Αχαιῶν.
<hom. il. 6.388>	ἣ μὲν δὴ πρὸς τεῖχος ἐπειγομένη ἀφικάνει
<hom. il. 6.389>	μαινομένῃ ἐϊκυῖα: φέρει δ' ἅμα παῖδα τιθήνη.

<hom. il. 6.390>	ἦ ῥα γυνὴ ταμίη, ὃ δ' ἀπέσσυτο δώματος ̔́Εκτωρ
<hom. il. 6.391>	τὴν αὐτὴν ὁδὸν αὖτις ἐϋκτιμένας κατ' ἀγυιάς.
<hom. il. 6.392>	εὖτε πύλας ἵκανε διερχόμενος μέγα ἄστυ
<hom. il. 6.393>	Σκαιάς, τῇ ἄρ' ἔμελλε διεξίμεναι πεδίον δέ,
<hom. il. 6.394>	ἔνθ' ἄλοχος πολύδωρος ἐναντίη ἦλθε θέουσα
<hom. il. 6.395>	̓Ανδρομάχη θυγάτηρ μεγαλήτορος ̓Ηετίωνος
<hom. il. 6.396>	̓Ηετίων ὃς ἔναιεν ὑπὸ Πλάκῳ ὑληέσσῃ
<hom. il. 6.397>	Θήβῃ ̔Υποπλακίῃ Κιλίκεσς' ἄνδρεσσιν ἀνάσσων:
<hom. il. 6.398>	τοῦ περ δὴ θυγάτηρ ἔχεθ' ̔́Εκτορι χαλκοκορυστῇ.
<hom. il. 6.399>	ἥ οἱ ἔπειτ' ἤντης', ἅμα δ' ἀμφίπολος κίεν αὐτῇ
<hom. il. 6.400>	παῖδ' ἐπὶ κόλπῳ ἔχους' ἀταλάφρονα νήπιον αὔτως
<hom. il. 6.401>	̔Εκτορίδην ἀγαπητὸν ἀλίγκιον ἀστέρι καλῷ,
<hom. il. 6.402>	τόν ῥ' ̔́Εκτωρ καλέεσκε Σκαμάνδριον, αὐτὰρ οἱ ἄλλοι
<hom. il. 6.403>	̓Αστυάνακτ': οἶος γὰρ ἐρύετο ̓́Ιλιον ̔́Εκτωρ.
<hom. il. 6.404>	ἤτοι ὃ μὲν μείδησεν ἰδὼν ἐς παῖδα σιωπῇ:
<hom. il. 6.405>	̓Ανδρομάχη δέ οἱ ἄγχι παρίστατο δάκρυ χέουσα,
<hom. il. 6.406>	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
<hom. il. 6.407>	δαιμόνιε φθίσει σε τὸ σὸν μένος, οὐδ' ἐλεαίρεις
<hom. il. 6.408>	παῖδά τε νηπίαχον καὶ ἔμ' ἄμμορον, ἣ τάχα χήρη
<hom. il. 6.409>	σεῦ ἔσομαι: τάχα γάρ σε κατακτανέουσιν ̓Αχαιοὶ
<hom. il. 6.410>	πάντες ἐφορμηθέντες: ἐμοὶ δέ κε κέρδιον εἴη
<hom. il. 6.411>	σεῦ ἀφαμαρτούσῃ χθόνα δύμεναι: οὐ γὰρ ἔτ' ἄλλη
<hom. il. 6.412>	ἔσται θαλπωρὴ ἐπεὶ ἂν σύ γε πότμον ἐπίσπῃς
<hom. il. 6.413>	ἀλλ' ἄχε': οὐδέ μοι ἔστι πατὴρ καὶ πότνια μήτηρ.
<hom. il. 6.414>	ἤτοι γὰρ πατέρ' ἁμὸν ἀπέκτανε δῖος ̓Αχιλλεύς,
<hom. il. 6.415>	ἐκ δὲ πόλιν πέρσεν Κιλίκων εὖ ναιετάουσαν
<hom. il. 6.416>	Θήβην ὑψίπυλον: κατὰ δ' ἔκτανεν ̓Ηετίωνα,
<hom. il. 6.417>	οὐδέ μιν ἐξενάριξε, σεβάσσατο γὰρ τό γε θυμῷ,
<hom. il. 6.418>	ἀλλ' ἄρα μιν κατέκηε σὺν ἔντεσι δαιδαλέοισιν
<hom. il. 6.419>	ἠδ' ἐπὶ σῆμ' ἔχεεν: περὶ δὲ πτελέας ἐφύτευσαν
<hom. il. 6.420>	νύμφαι ὀρεστιάδες κοῦραι Διὸς αἰγιόχοιο.
<hom. il. 6.421>	οἳ δέ μοι ἑπτὰ κασίγνητοι ἔσαν ἐν μεγάροισιν
<hom. il. 6.422>	οἳ μὲν πάντες ἰῷ κίον ἤματι ̓́Αϊδος εἴσω:
<hom. il. 6.423>	πάντας γὰρ κατέπεφνε ποδάρκης δῖος ̓Αχιλλεὺς
<hom. il. 6.424>	βουσὶν ἐπ' εἰλιπόδεσσι καὶ ἀργεννῇς ὀί̈εσσι.
<hom. il. 6.425>	μητέρα δ', ἣ βασίλευεν ὑπὸ Πλάκῳ ὑληέσσῃ,
<hom. il. 6.426>	τὴν ἐπεὶ ἂρ δεῦρ' ἤγαγ' ἅμ' ἄλλοισι κτεάτεσσιν,
<hom. il. 6.427>	ἂψ ὅ γε τὴν ἀπέλυσε λαβὼν ἀπερείσι' ἄποινα,
<hom. il. 6.428>	πατρὸς δ' ἐν μεγάροισι βάλ' ̓́Αρτεμις ἰοχέαιρα.
<hom. il. 6.429>	̔́Εκτορ ἀτὰρ σύ μοί ἐσσι πατὴρ καὶ πότνια μήτηρ
<hom. il. 6.430>	ἠδὲ κασίγνητος, σὺ δέ μοι θαλερὸς παρακοίτης:
<hom. il. 6.431>	ἀλλ' ἄγε νῦν ἐλέαιρε καὶ αὐτοῦ μίμν' ἐπὶ πύργῳ,
<hom. il. 6.432>	μὴ παῖδ' ὀρφανικὸν θήῃς χήρην τε γυναῖκα:
<hom. il. 6.433>	λαὸν δὲ στῆσον παρ' ἐρινεόν, ἔνθα μάλιστα
<hom. il. 6.434>	ἀμβατός ἐστι πόλις καὶ ἐπίδρομον ἔπλετο τεῖχος.
<hom. il. 6.435>	τρὶς γὰρ τῇ γ' ἐλθόντες ἐπειρήσανθ' οἱ ἄριστοι
<hom. il. 6.436>	ἀμφ' Αἴαντε δύω καὶ ἀγακλυτὸν ̓Ιδομενῆα
<hom. il. 6.437>	ἠδ' ἀμφ' ̓Ατρεί̈δας καὶ Τυδέος ἄλκιμον υἱόν:
<hom. il. 6.438>	ἤ πού τίς σφιν ἔνισπε θεοπροπίων ἐὺ̈ εἰδώς,
<hom. il. 6.439>	ἤ νυ καὶ αὐτῶν θυμὸς ἐποτρύνει καὶ ἀνώγει.

<hom. il. 6.440>	τὴν δ' αὖτε προσέειπε μέγας κορυθαίολος ̔́Εκτωρ:
<hom. il. 6.441>	ἦ καὶ ἐμοὶ τάδε πάντα μέλει γύναι: ἀλλὰ μάλ' αἰνῶς
<hom. il. 6.442>	αἰδέομαι Τρῶας καὶ Τρῳάδας ἑλκεσιπέπλους,
<hom. il. 6.443>	αἴ κε κακὸς ὣς νόσφιν ἀλυσκάζω πολέμοιο:
<hom. il. 6.444>	οὐδέ με θυμὸς ἄνωγεν, ἐπεὶ μάθον ἔμμεναι ἐσθλὸς
<hom. il. 6.445>	αἰεὶ καὶ πρώτοισι μετὰ Τρώεσσι μάχεσθαι
<hom. il. 6.446>	ἀρνύμενος πατρός τε μέγα κλέος ἠδ' ἐμὸν αὐτοῦ.
<hom. il. 6.447>	εὖ γὰρ ἐγὼ τόδε οἶδα κατὰ φρένα καὶ κατὰ θυμόν:
<hom. il. 6.448>	ἔσσεται ἦμαρ ὅτ' ἄν ποτ' ὀλώλῃ ̓́Ιλιος ἱρὴ
<hom. il. 6.449>	καὶ Πρίαμος καὶ λαὸς ἐϋμμελίω Πριάμοιο.
<hom. il. 6.450>	ἀλλ' οὔ μοι Τρώων τόσσον μέλει ἄλγος ὀπίσσω,
<hom. il. 6.451>	οὔτ' αὐτῆς ̔Εκάβης οὔτε Πριάμοιο ἄνακτος
<hom. il. 6.452>	οὔτε κασιγνήτων, οἵ κεν πολέες τε καὶ ἐσθλοὶ
<hom. il. 6.453>	ἐν κονίῃσι πέσοιεν ὑπ' ἀνδράσι δυσμενέεσσιν,
<hom. il. 6.454>	ὅσσον σεῦ, ὅτε κέν τις ̓Αχαιῶν χαλκοχιτώνων
<hom. il. 6.455>	δακρυόεσσαν ἄγηται ἐλεύθερον ἦμαρ ἀπούρας:
<hom. il. 6.456>	καί κεν ἐν ̓́Αργει ἐοῦσα πρὸς ἄλλης ἱστὸν ὑφαίνοις,
<hom. il. 6.457>	καί κεν ὕδωρ φορέοις Μεσσηί̈δος ἢ ̔Υπερείης
<hom. il. 6.458>	πόλλ' ἀεκαζομένη, κρατερὴ δ' ἐπικείσετ' ἀνάγκη:
<hom. il. 6.459>	καί ποτέ τις εἴπῃσιν ἰδὼν κατὰ δάκρυ χέουσαν:
<hom. il. 6.460>	̔́Εκτορος ἥδε γυνὴ ὃς ἀριστεύεσκε μάχεσθαι
<hom. il. 6.461>	Τρώων ἱπποδάμων ὅτε ̓́Ιλιον ἀμφεμάχοντο.
<hom. il. 6.462>	ὥς ποτέ τις ἐρέει: σοὶ δ' αὖ νέον ἔσσεται ἄλγος
<hom. il. 6.463>	χήτεϊ τοιοῦδ' ἀνδρὸς ἀμύνειν δούλιον ἦμαρ.
<hom. il. 6.464>	ἀλλά με τεθνηῶτα χυτὴ κατὰ γαῖα καλύπτοι
<hom. il. 6.465>	πρίν γέ τι σῆς τε βοῆς σοῦ θ' ἑλκηθμοῖο πυθέσθαι.

<hom. il. 6.466>	ὣς εἰπὼν οὗ παιδὸς ὀρέξατο φαίδιμος ̔́Εκτωρ:
<hom. il. 6.467>	ἂψ δ' ὃ πάϊς πρὸς κόλπον ἐϋζώνοιο τιθήνης
<hom. il. 6.468>	ἐκλίνθη ἰάχων πατρὸς φίλου ὄψιν ἀτυχθεὶς
<hom. il. 6.469>	ταρβήσας χαλκόν τε ἰδὲ λόφον ἱππιοχαίτην,
<hom. il. 6.470>	δεινὸν ἀπ' ἀκροτάτης κόρυθος νεύοντα νοήσας.
<hom. il. 6.471>	ἐκ δ' ἐγέλασσε πατήρ τε φίλος καὶ πότνια μήτηρ:
<hom. il. 6.472>	αὐτίκ' ἀπὸ κρατὸς κόρυθ' εἵλετο φαίδιμος ̔́Εκτωρ,
<hom. il. 6.473>	καὶ τὴν μὲν κατέθηκεν ἐπὶ χθονὶ παμφανόωσαν:
<hom. il. 6.474>	αὐτὰρ ὅ γ' ὃν φίλον υἱὸν ἐπεὶ κύσε πῆλέ τε χερσὶν
<hom. il. 6.475>	εἶπε δ' ἐπευξάμενος Διί τ' ἄλλοισίν τε θεοῖσι:
<hom. il. 6.476>	Ζεῦ ἄλλοι τε θεοὶ δότε δὴ καὶ τόνδε γενέσθαι
<hom. il. 6.477>	παῖδ' ἐμὸν ὡς καὶ ἐγώ περ ἀριπρεπέα Τρώεσσιν,
<hom. il. 6.478>	ὧδε βίην τ' ἀγαθόν, καὶ ̓Ιλίου ἶφι ἀνάσσειν:
<hom. il. 6.479>	καί ποτέ τις εἴποι πατρός γ' ὅδε πολλὸν ἀμείνων
<hom. il. 6.480>	ἐκ πολέμου ἀνιόντα: φέροι δ' ἔναρα βροτόεντα
<hom. il. 6.481>	κτείνας δήϊον ἄνδρα, χαρείη δὲ φρένα μήτηρ.

<hom. il. 6.482>	ὣς εἰπὼν ἀλόχοιο φίλης ἐν χερσὶν ἔθηκε
<hom. il. 6.483>	παῖδ' ἑόν: ἣ δ' ἄρα μιν κηώδεϊ δέξατο κόλπῳ
<hom. il. 6.484>	δακρυόεν γελάσασα: πόσις δ' ἐλέησε νοήσας,
<hom. il. 6.485>	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:
<hom. il. 6.486>	δαιμονίη μή μοί τι λίην ἀκαχίζεο θυμῷ:
<hom. il. 6.487>	οὐ γάρ τίς μ' ὑπὲρ αἶσαν ἀνὴρ ̓́Αϊδι προϊάψει:
<hom. il. 6.488>	μοῖραν δ' οὔ τινά φημι πεφυγμένον ἔμμεναι ἀνδρῶν,
<hom. il. 6.489>	οὐ κακὸν οὐδὲ μὲν ἐσθλόν, ἐπὴν τὰ πρῶτα γένηται.
<hom. il. 6.490>	ἀλλ' εἰς οἶκον ἰοῦσα τὰ ς' αὐτῆς ἔργα κόμιζε
<hom. il. 6.491>	ἱστόν τ' ἠλακάτην τε, καὶ ἀμφιπόλοισι κέλευε
<hom. il. 6.492>	ἔργον ἐποίχεσθαι: πόλεμος δ' ἄνδρεσσι μελήσει
<hom. il. 6.493>	πᾶσι, μάλιστα δ' ἐμοί, τοὶ ̓Ιλίῳ ἐγγεγάασιν.

<hom. il. 6.494>	ὣς ἄρα φωνήσας κόρυθ' εἵλετο φαίδιμος ̔́Εκτωρ
<hom. il. 6.495>	ἵππουριν: ἄλοχος δὲ φίλη οἶκον δὲ βεβήκει
<hom. il. 6.496>	ἐντροπαλιζομένη, θαλερὸν κατὰ δάκρυ χέουσα.
<hom. il. 6.497>	αἶψα δ' ἔπειθ' ἵκανε δόμους εὖ ναιετάοντας
<hom. il. 6.498>	̔́Εκτορος ἀνδροφόνοιο, κιχήσατο δ' ἔνδοθι πολλὰς
<hom. il. 6.499>	ἀμφιπόλους, τῇσιν δὲ γόον πάσῃσιν ἐνῶρσεν.
<hom. il. 6.500>	αἳ μὲν ἔτι ζωὸν γόον ̔́Εκτορα ᾧ ἐνὶ οἴκῳ:
<hom. il. 6.501>	οὐ γάρ μιν ἔτ' ἔφαντο ὑπότροπον ἐκ πολέμοιο
<hom. il. 6.502>	ἵξεσθαι προφυγόντα μένος καὶ χεῖρας ̓Αχαιῶν.

<hom. il. 6.503>	οὐδὲ Πάρις δήθυνεν ἐν ὑψηλοῖσι δόμοισιν,
<hom. il. 6.504>	ἀλλ' ὅ γ', ἐπεὶ κατέδυ κλυτὰ τεύχεα ποικίλα χαλκῷ,
<hom. il. 6.505>	σεύατ' ἔπειτ' ἀνὰ ἄστυ ποσὶ κραιπνοῖσι πεποιθώς.
<hom. il. 6.506>	ὡς δ' ὅτε τις στατὸς ἵππος ἀκοστήσας ἐπὶ φάτνῃ
<hom. il. 6.507>	δεσμὸν ἀπορρήξας θείῃ πεδίοιο κροαίνων
<hom. il. 6.508>	εἰωθὼς λούεσθαι ἐϋρρεῖος ποταμοῖο
<hom. il. 6.509>	κυδιόων: ὑψοῦ δὲ κάρη ἔχει, ἀμφὶ δὲ χαῖται
<hom. il. 6.510>	ὤμοις ἀί̈σσονται: ὃ δ' ἀγλαί̈ηφι πεποιθὼς
<hom. il. 6.511>	ῥίμφά ἑ γοῦνα φέρει μετά τ' ἤθεα καὶ νομὸν ἵππων:
<hom. il. 6.512>	ὣς υἱὸς Πριάμοιο Πάρις κατὰ Περγάμου ἄκρης
<hom. il. 6.513>	τεύχεσι παμφαίνων ὥς τ' ἠλέκτωρ ἐβεβήκει
<hom. il. 6.514>	καγχαλόων, ταχέες δὲ πόδες φέρον: αἶψα δ' ἔπειτα
<hom. il. 6.515>	̔́Εκτορα δῖον ἔτετμεν ἀδελφεὸν εὖτ' ἄρ' ἔμελλε
<hom. il. 6.516>	στρέψεσθ' ἐκ χώρης ὅθι ᾗ ὀάριζε γυναικί.
<hom. il. 6.517>	τὸν πρότερος προσέειπεν ̓Αλέξανδρος θεοειδής:
<hom. il. 6.518>	ἠθεῖ' ἦ μάλα δή σε καὶ ἐσσύμενον κατερύκω
<hom. il. 6.519>	δηθύνων, οὐδ' ἦλθον ἐναίσιμον ὡς ἐκέλευες;

<hom. il. 6.520>	τὸν δ' ἀπαμειβόμενος προσέφη κορυθαίολος ̔́Εκτωρ:
<hom. il. 6.521>	δαιμόνι' οὐκ ἄν τίς τοι ἀνὴρ ὃς ἐναίσιμος εἴη
<hom. il. 6.522>	ἔργον ἀτιμήσειε μάχης, ἐπεὶ ἄλκιμός ἐσσι:
<hom. il. 6.523>	ἀλλὰ ἑκὼν μεθιεῖς τε καὶ οὐκ ἐθέλεις: τὸ δ' ἐμὸν κῆρ
<hom. il. 6.524>	ἄχνυται ἐν θυμῷ, ὅθ' ὑπὲρ σέθεν αἴσχε' ἀκούω
<hom. il. 6.525>	πρὸς Τρώων, οἳ ἔχουσι πολὺν πόνον εἵνεκα σεῖο.
<hom. il. 6.526>	ἀλλ' ἴομεν: τὰ δ' ὄπισθεν ἀρεσσόμεθ', αἴ κέ ποθι Ζεὺς
<hom. il. 6.527>	δώῃ ἐπουρανίοισι θεοῖς αἰειγενέτῃσι
<hom. il. 6.528>	κρητῆρα στήσασθαι ἐλεύθερον ἐν μεγάροισιν
<hom. il. 6.529>	ἐκ Τροίης ἐλάσαντας ἐϋκνήμιδας ̓Αχαιούς.

<hom. il. 7.1>	ὣς εἰπὼν πυλέων ἐξέσσυτο φαίδιμος ̔́Εκτωρ,
<hom. il. 7.2>	τῷ δ' ἅμ' ̓Αλέξανδρος κί' ἀδελφεός: ἐν δ' ἄρα θυμῷ
<hom. il. 7.3>	ἀμφότεροι μέμασαν πολεμίζειν ἠδὲ μάχεσθαι.
<hom. il. 7.4>	ὡς δὲ θεὸς ναύτῃσιν ἐελδομένοισιν ἔδωκεν
<hom. il. 7.5>	οὖρον, ἐπεί κε κάμωσιν ἐϋξέστῃς ἐλάτῃσι
<hom. il. 7.6>	πόντον ἐλαύνοντες, καμάτῳ δ' ὑπὸ γυῖα λέλυνται,
<hom. il. 7.7>	ὣς ἄρα τὼ Τρώεσσιν ἐελδομένοισι φανήτην.

<hom. il. 7.8>	ἔνθ' ἑλέτην ὃ μὲν υἱὸν ̓Αρηϊθόοιο ἄνακτος
<hom. il. 7.9>	̓́Αρνῃ ναιετάοντα Μενέσθιον, ὃν κορυνήτης
<hom. il. 7.10>	γείνατ' ̓Αρηί̈θοος καὶ Φυλομέδουσα βοῶπις:
<hom. il. 7.11>	̔́Εκτωρ δ' ̓Ηϊονῆα βάλ' ἔγχεϊ ὀξυόεντι
<hom. il. 7.12>	αὐχέν' ὑπὸ στεφάνης εὐχάλκου, λύντο δὲ γυῖα.
<hom. il. 7.13>	Γλαῦκος δ' ̔Ιππολόχοιο πάϊς Λυκίων ἀγὸς ἀνδρῶν
<hom. il. 7.14>	̓Ιφίνοον βάλε δουρὶ κατὰ κρατερὴν ὑσμίνην
<hom. il. 7.15>	Δεξιάδην ἵππων ἐπιάλμενον ὠκειάων
<hom. il. 7.16>	ὦμον: ὃ δ' ἐξ ἵππων χαμάδις πέσε, λύντο δὲ γυῖα.

<hom. il. 7.17>	τοὺς δ' ὡς οὖν ἐνόησε θεὰ γλαυκῶπις ̓Αθήνη
<hom. il. 7.18>	̓Αργείους ὀλέκοντας ἐνὶ κρατερῇ ὑσμίνῃ,
<hom. il. 7.19>	βῆ ῥα κατ' Οὐλύμποιο καρήνων ἀί̈ξασα
<hom. il. 7.20>	̓́Ιλιον εἰς ἱερήν: τῇ δ' ἀντίος ὄρνυτ' ̓Απόλλων
<hom. il. 7.21>	Περγάμου ἐκκατιδών, Τρώεσσι δὲ βούλετο νίκην:
<hom. il. 7.22>	ἀλλήλοισι δὲ τώ γε συναντέσθην παρὰ φηγῷ.
<hom. il. 7.23>	τὴν πρότερος προσέειπεν ἄναξ Διὸς υἱὸς ̓Απόλλων:
<hom. il. 7.24>	τίπτε σὺ δ' αὖ μεμαυῖα Διὸς θύγατερ μεγάλοιο
<hom. il. 7.25>	ἦλθες ἀπ' Οὐλύμποιο, μέγας δέ σε θυμὸς ἀνῆκεν;
<hom. il. 7.26>	ἦ ἵνα δὴ Δαναοῖσι μάχης ἑτεραλκέα νίκην
<hom. il. 7.27>	δῷς; ἐπεὶ οὔ τι Τρῶας ἀπολλυμένους ἐλεαίρεις.
<hom. il. 7.28>	ἀλλ' εἴ μοί τι πίθοιο τό κεν πολὺ κέρδιον εἴη:
<hom. il. 7.29>	νῦν μὲν παύσωμεν πόλεμον καὶ δηϊοτῆτα
<hom. il. 7.30>	σήμερον: ὕστερον αὖτε μαχήσοντ' εἰς ὅ κε τέκμωρ
<hom. il. 7.31>	̓Ιλίου εὕρωσιν, ἐπεὶ ὣς φίλον ἔπλετο θυμῷ
<hom. il. 7.32>	ὑμῖν ἀθανάτῃσι, διαπραθέειν τόδε ἄστυ.

<hom. il. 7.33>	τὸν δ' αὖτε προσέειπε θεὰ γλαυκῶπις ̓Αθήνη:
<hom. il. 7.34>	ὧδ' ἔστω ἑκάεργε: τὰ γὰρ φρονέουσα καὶ αὐτὴ
<hom. il. 7.35>	ἦλθον ἀπ' Οὐλύμποιο μετὰ Τρῶας καὶ ̓Αχαιούς.
<hom. il. 7.36>	ἀλλ' ἄγε πῶς μέμονας πόλεμον καταπαυσέμεν ἀνδρῶν;

<hom. il. 7.37>	τὴν δ' αὖτε προσέειπεν ἄναξ Διὸς υἱὸς ̓Απόλλων:
<hom. il. 7.38>	̔́Εκτορος ὄρσωμεν κρατερὸν μένος ἱπποδάμοιο,
<hom. il. 7.39>	ἤν τινά που Δαναῶν προκαλέσσεται οἰόθεν οἶος
<hom. il. 7.40>	ἀντίβιον μαχέσασθαι ἐν αἰνῇ δηϊοτῆτι,
<hom. il. 7.41>	οἳ δέ κ' ἀγασσάμενοι χαλκοκνήμιδες ̓Αχαιοὶ
<hom. il. 7.42>	οἶον ἐπόρσειαν πολεμίζειν ̔́Εκτορι δίῳ.

<hom. il. 7.43>	ὣς ἔφατ', οὐδ' ἀπίθησε θεὰ γλαυκῶπις ̓Αθήνη.
<hom. il. 7.44>	τῶν δ' ̔́Ελενος Πριάμοιο φίλος παῖς σύνθετο θυμῷ
<hom. il. 7.45>	βουλήν, ἥ ῥα θεοῖσιν ἐφήνδανε μητιόωσι:
<hom. il. 7.46>	στῆ δὲ παρ' ̔́Εκτορ' ἰὼν καί μιν πρὸς μῦθον ἔειπεν:
<hom. il. 7.47>	̔́Εκτορ υἱὲ Πριάμοιο Διὶ μῆτιν ἀτάλαντε
<hom. il. 7.48>	ἦ ῥά νύ μοί τι πίθοιο, κασίγνητος δέ τοί εἰμι:
<hom. il. 7.49>	ἄλλους μὲν κάθισον Τρῶας καὶ πάντας ̓Αχαιούς,
<hom. il. 7.50>	αὐτὸς δὲ προκάλεσσαι ̓Αχαιῶν ὅς τις ἄριστος
<hom. il. 7.51>	ἀντίβιον μαχέσασθαι ἐν αἰνῇ δηϊοτῆτι:
<hom. il. 7.52>	οὐ γάρ πώ τοι μοῖρα θανεῖν καὶ πότμον ἐπισπεῖν:
<hom. il. 7.53>	ὣς γὰρ ἐγὼ ὄπ' ἄκουσα θεῶν αἰειγενετάων.

<hom. il. 7.54>	ὣς ἔφαθ', ̔́Εκτωρ δ' αὖτε χάρη μέγα μῦθον ἀκούσας,
<hom. il. 7.55>	καί ῥ' ἐς μέσσον ἰὼν Τρώων ἀνέεργε φάλαγγας,
<hom. il. 7.56>	μέσσου δουρὸς ἑλών: οἳ δ' ἱδρύνθησαν ἅπαντες.
<hom. il. 7.57>	κὰδ δ' ̓Αγαμέμνων εἷσεν ἐϋκνήμιδας ̓Αχαιούς:
<hom. il. 7.58>	κὰδ δ' ἄρ' ̓Αθηναίη τε καὶ ἀργυρότοξος ̓Απόλλων
<hom. il. 7.59>	ἑζέσθην ὄρνισιν ἐοικότες αἰγυπιοῖσι
<hom. il. 7.60>	φηγῷ ἐφ' ὑψηλῇ πατρὸς Διὸς αἰγιόχοιο
<hom. il. 7.61>	ἀνδράσι τερπόμενοι: τῶν δὲ στίχες εἵατο πυκναὶ
<hom. il. 7.62>	ἀσπίσι καὶ κορύθεσσι καὶ ἔγχεσι πεφρικυῖαι.
<hom. il. 7.63>	οἵη δὲ Ζεφύροιο ἐχεύατο πόντον ἔπι φρὶξ
<hom. il. 7.64>	ὀρνυμένοιο νέον, μελάνει δέ τε πόντος ὑπ' αὐτῆς,
<hom. il. 7.65>	τοῖαι ἄρα στίχες εἵατ' ̓Αχαιῶν τε Τρώων τε
<hom. il. 7.66>	ἐν πεδίῳ: ̔́Εκτωρ δὲ μετ' ἀμφοτέροισιν ἔειπε:
<hom. il. 7.67>	κέκλυτέ μευ Τρῶες καὶ ἐϋκνήμιδες ̓Αχαιοὶ
<hom. il. 7.68>	ὄφρ' εἴπω τά με θυμὸς ἐνὶ στήθεσσι κελεύει.
<hom. il. 7.69>	ὅρκια μὲν Κρονίδης ὑψίζυγος οὐκ ἐτέλεσσεν,
<hom. il. 7.70>	ἀλλὰ κακὰ φρονέων τεκμαίρεται ἀμφοτέροισιν
<hom. il. 7.71>	εἰς ὅ κεν ἢ ὑμεῖς Τροίην εὔπυργον ἕλητε
<hom. il. 7.72>	ἢ αὐτοὶ παρὰ νηυσὶ δαμείετε ποντοπόροισιν.
<hom. il. 7.73>	ὑμῖν δ' ἐν γὰρ ἔασιν ἀριστῆες Παναχαιῶν:
<hom. il. 7.74>	τῶν νῦν ὅν τινα θυμὸς ἐμοὶ μαχέσασθαι ἀνώγει
<hom. il. 7.75>	δεῦρ' ἴτω ἐκ πάντων πρόμος ἔμμεναι ̔́Εκτορι δίῳ.
<hom. il. 7.76>	ὧδε δὲ μυθέομαι, Ζεὺς δ' ἄμμ' ἐπιμάρτυρος ἔστω:
<hom. il. 7.77>	εἰ μέν κεν ἐμὲ κεῖνος ἕλῃ ταναήκεϊ χαλκῷ,
<hom. il. 7.78>	τεύχεα συλήσας φερέτω κοίλας ἐπὶ νῆας,
<hom. il. 7.79>	σῶμα δὲ οἴκαδ' ἐμὸν δόμεναι πάλιν, ὄφρα πυρός με
<hom. il. 7.80>	Τρῶες καὶ Τρώων ἄλοχοι λελάχωσι θανόντα.
<hom. il. 7.81>	εἰ δέ κ' ἐγὼ τὸν ἕλω, δώῃ δέ μοι εὖχος ̓Απόλλων,
<hom. il. 7.82>	τεύχεα σύλησας οἴσω προτὶ ̓́Ιλιον ἱρήν,
<hom. il. 7.83>	καὶ κρεμόω προτὶ νηὸν ̓Απόλλωνος ἑκάτοιο,
<hom. il. 7.84>	τὸν δὲ νέκυν ἐπὶ νῆας ἐϋσσέλμους ἀποδώσω,
<hom. il. 7.85>	ὄφρά ἑ ταρχύσωσι κάρη κομόωντες ̓Αχαιοί,
<hom. il. 7.86>	σῆμά τέ οἱ χεύωσιν ἐπὶ πλατεῖ ̔Ελλησπόντῳ.
<hom. il. 7.87>	καί ποτέ τις εἴπῃσι καὶ ὀψιγόνων ἀνθρώπων
<hom. il. 7.88>	νηὶ̈ πολυκλήϊδι πλέων ἐπὶ οἴνοπα πόντον:
<hom. il. 7.89>	ἀνδρὸς μὲν τόδε σῆμα πάλαι κατατεθνηῶτος,
<hom. il. 7.90>	ὅν ποτ' ἀριστεύοντα κατέκτανε φαίδιμος ̔́Εκτωρ.
<hom. il. 7.91>	ὥς ποτέ τις ἐρέει: τὸ δ' ἐμὸν κλέος οὔ ποτ' ὀλεῖται.

<hom. il. 7.92>	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ:
<hom. il. 7.93>	αἴδεσθεν μὲν ἀνήνασθαι, δεῖσαν δ' ὑποδέχθαι:
<hom. il. 7.94>	ὀψὲ δὲ δὴ Μενέλαος ἀνίστατο καὶ μετέειπε
<hom. il. 7.95>	νείκει ὀνειδίζων, μέγα δὲ στεναχίζετο θυμῷ:
<hom. il. 7.96>	ὤ μοι ἀπειλητῆρες ̓Αχαιί̈δες οὐκέτ' ̓Αχαιοί:
<hom. il. 7.97>	ἦ μὲν δὴ λώβη τάδε γ' ἔσσεται αἰνόθεν αἰνῶς
<hom. il. 7.98>	εἰ μή τις Δαναῶν νῦν ̔́Εκτορος ἀντίος εἶσιν.
<hom. il. 7.99>	ἀλλ' ὑμεῖς μὲν πάντες ὕδωρ καὶ γαῖα γένοισθε
<hom. il. 7.100>	ἥμενοι αὖθι ἕκαστοι ἀκήριοι ἀκλεὲς αὔτως:
<hom. il. 7.101>	τῷδε δ' ἐγὼν αὐτὸς θωρήξομαι: αὐτὰρ ὕπερθε
<hom. il. 7.102>	νίκης πείρατ' ἔχονται ἐν ἀθανάτοισι θεοῖσιν.

<hom. il. 7.103>	ὣς ἄρα φωνήσας κατεδύσετο τεύχεα καλά.
<hom. il. 7.104>	ἔνθά κέ τοι Μενέλαε φάνη βιότοιο τελευτὴ
<hom. il. 7.105>	̔́Εκτορος ἐν παλάμῃσιν, ἐπεὶ πολὺ φέρτερος ἦεν,
<hom. il. 7.106>	εἰ μὴ ἀναί̈ξαντες ἕλον βασιλῆες ̓Αχαιῶν,
<hom. il. 7.107>	αὐτός τ' ̓Ατρεί̈δης εὐρὺ κρείων ̓Αγαμέμνων
<hom. il. 7.108>	δεξιτερῆς ἕλε χειρὸς ἔπος τ' ἔφατ' ἔκ τ' ὀνόμαζεν:
<hom. il. 7.109>	ἀφραίνεις Μενέλαε διοτρεφές, οὐδέ τί σε χρὴ
<hom. il. 7.110>	ταύτης ἀφροσύνης: ἀνὰ δὲ σχέο κηδόμενός περ,
<hom. il. 7.111>	μηδ' ἔθελ' ἐξ ἔριδος σεῦ ἀμείνονι φωτὶ μάχεσθαι
<hom. il. 7.112>	̔́Εκτορι Πριαμίδῃ, τόν τε στυγέουσι καὶ ἄλλοι.
<hom. il. 7.113>	καὶ δ' ̓Αχιλεὺς τούτῳ γε μάχῃ ἔνι κυδιανείρῃ
<hom. il. 7.114>	ἔρριγ' ἀντιβολῆσαι, ὅ περ σέο πολλὸν ἀμείνων.
<hom. il. 7.115>	ἀλλὰ σὺ μὲν νῦν ἵζευ ἰὼν μετὰ ἔθνος ἑταίρων,
<hom. il. 7.116>	τούτῳ δὲ πρόμον ἄλλον ἀναστήσουσιν ̓Αχαιοί.
<hom. il. 7.117>	εἴ περ ἀδειής τ' ἐστὶ καὶ εἰ μόθου ἔστ' ἀκόρητος,
<hom. il. 7.118>	φημί μιν ἀσπασίως γόνυ κάμψειν, αἴ κε φύγῃσι
<hom. il. 7.119>	δηί̈ου ἐκ πολέμοιο καὶ αἰνῆς δηϊοτῆτος.

<hom. il. 7.120>	ὣς εἰπὼν παρέπεισεν ἀδελφειοῦ φρένας ἥρως
<hom. il. 7.121>	αἴσιμα παρειπών, ὃ δ' ἐπείθετο: τοῦ μὲν ἔπειτα
<hom. il. 7.122>	γηθόσυνοι θεράποντες ἀπ' ὤμων τεύχε' ἕλοντο:
<hom. il. 7.123>	Νέστωρ δ' ̓Αργείοισιν ἀνίστατο καὶ μετέειπεν:
<hom. il. 7.124>	ὢ πόποι ἦ μέγα πένθος ̓Αχαιί̈δα γαῖαν ἱκάνει.
<hom. il. 7.125>	ἦ κε μέγ' οἰμώξειε γέρων ἱππηλάτα Πηλεὺς
<hom. il. 7.126>	ἐσθλὸς Μυρμιδόνων βουληφόρος ἠδ' ἀγορητής,
<hom. il. 7.127>	ὅς ποτέ μ' εἰρόμενος μέγ' ἐγήθεεν ᾧ ἐνὶ οἴκῳ
<hom. il. 7.128>	πάντων ̓Αργείων ἐρέων γενεήν τε τόκον τε.
<hom. il. 7.129>	τοὺς νῦν εἰ πτώσσοντας ὑφ' ̔́Εκτορι πάντας ἀκούσαι,
<hom. il. 7.130>	πολλά κεν ἀθανάτοισι φίλας ἀνὰ χεῖρας ἀείραι
<hom. il. 7.131>	θυμὸν ἀπὸ μελέων δῦναι δόμον ̓́Αϊδος εἴσω.
<hom. il. 7.132>	αἲ γὰρ Ζεῦ τε πάτερ καὶ ̓Αθηναίη καὶ ̓́Απολλον
<hom. il. 7.133>	ἡβῷμ' ὡς ὅτ' ἐπ' ὠκυρόῳ Κελάδοντι μάχοντο
<hom. il. 7.134>	ἀγρόμενοι Πύλιοί τε καὶ ̓Αρκάδες ἐγχεσίμωροι
<hom. il. 7.135>	Φειᾶς πὰρ τείχεσσιν ̓Ιαρδάνου ἀμφὶ ῥέεθρα.
<hom. il. 7.136>	τοῖσι δ' ̓Ερευθαλίων πρόμος ἵστατο ἰσόθεος φὼς
<hom. il. 7.137>	τεύχε' ἔχων ὤμοισιν ̓Αρηϊθόοιο ἄνακτος
<hom. il. 7.138>	δίου ̓Αρηϊθόου, τὸν ἐπίκλησιν κορυνήτην
<hom. il. 7.139>	ἄνδρες κίκλησκον καλλίζωνοί τε γυναῖκες
<hom. il. 7.140>	οὕνεκ' ἄρ' οὐ τόξοισι μαχέσκετο δουρί τε μακρῷ,
<hom. il. 7.141>	ἀλλὰ σιδηρείῃ κορύνῃ ῥήγνυσκε φάλαγγας.
<hom. il. 7.142>	τὸν Λυκόοργος ἔπεφνε δόλῳ, οὔ τι κράτεί̈ γε,
<hom. il. 7.143>	στεινωπῷ ἐν ὁδῷ ὅθ' ἄρ' οὐ κορύνη οἱ ὄλεθρον
<hom. il. 7.144>	χραῖσμε σιδηρείη: πρὶν γὰρ Λυκόοργος ὑποφθὰς
<hom. il. 7.145>	δουρὶ μέσον περόνησεν, ὃ δ' ὕπτιος οὔδει ἐρείσθη:
<hom. il. 7.146>	τεύχεα δ' ἐξενάριξε, τά οἱ πόρε χάλκεος ̓́Αρης.
<hom. il. 7.147>	καὶ τὰ μὲν αὐτὸς ἔπειτα φόρει μετὰ μῶλον ̓́Αρηος:
<hom. il. 7.148>	αὐτὰρ ἐπεὶ Λυκόοργος ἐνὶ μεγάροισιν ἐγήρα,
<hom. il. 7.149>	δῶκε δ' ̓Ερευθαλίωνι φίλῳ θεράποντι φορῆναι:
<hom. il. 7.150>	τοῦ ὅ γε τεύχε' ἔχων προκαλίζετο πάντας ἀρίστους.
<hom. il. 7.151>	οἳ δὲ μάλ' ἐτρόμεον καὶ ἐδείδισαν, οὐδέ τις ἔτλη:
<hom. il. 7.152>	ἀλλ' ἐμὲ θυμὸς ἀνῆκε πολυτλήμων πολεμίζειν
<hom. il. 7.153>	θάρσεϊ ᾧ: γενεῇ δὲ νεώτατος ἔσκον ἁπάντων:
<hom. il. 7.154>	καὶ μαχόμην οἱ ἐγώ, δῶκεν δέ μοι εὖχος ̓Αθήνη.
<hom. il. 7.155>	τὸν δὴ μήκιστον καὶ κάρτιστον κτάνον ἄνδρα:
<hom. il. 7.156>	πολλὸς γάρ τις ἔκειτο παρήορος ἔνθα καὶ ἔνθα.
<hom. il. 7.157>	εἴθ' ὣς ἡβώοιμι, βίη δέ μοι ἔμπεδος εἴη:
<hom. il. 7.158>	τώ κε τάχ' ἀντήσειε μάχης κορυθαίολος ̔́Εκτωρ.
<hom. il. 7.159>	ὑμέων δ' οἵ περ ἔασιν ἀριστῆες Παναχαιῶν
<hom. il. 7.160>	οὐδ' οἳ προφρονέως μέμαθ' ̔́Εκτορος ἀντίον ἐλθεῖν.

<hom. il. 7.161>	ὣς νείκεσς' ὃ γέρων, οἳ δ' ἐννέα πάντες ἀνέσταν.
<hom. il. 7.162>	ὦρτο πολὺ πρῶτος μὲν ἄναξ ἀνδρῶν ̓Αγαμέμνων,
<hom. il. 7.163>	τῷ δ' ἐπὶ Τυδεί̈δης ὦρτο κρατερὸς Διομήδης,
<hom. il. 7.164>	τοῖσι δ' ἐπ' Αἴαντες θοῦριν ἐπιειμένοι ἀλκήν,
<hom. il. 7.165>	τοῖσι δ' ἐπ' ̓Ιδομενεὺς καὶ ὀπάων ̓Ιδομενῆος
<hom. il. 7.166>	Μηριόνης ἀτάλαντος ̓Ενυαλίῳ ἀνδρειφόντῃ,
<hom. il. 7.167>	τοῖσι δ' ἐπ' Εὐρύπυλος Εὐαίμονος ἀγλαὸς υἱός,
<hom. il. 7.168>	ἂν δὲ Θόας ̓Ανδραιμονίδης καὶ δῖος ̓Οδυσσεύς:
<hom. il. 7.169>	πάντες ἄρ' οἵ γ' ἔθελον πολεμίζειν ̔́Εκτορι δίῳ.
<hom. il. 7.170>	τοῖς δ' αὖτις μετέειπε Γερήνιος ἱππότα Νέστωρ:
<hom. il. 7.171>	κλήρῳ νῦν πεπάλασθε διαμπερὲς ὅς κε λάχῃσιν:
<hom. il. 7.172>	οὗτος γὰρ δὴ ὀνήσει ἐϋκνήμιδας ̓Αχαιούς,
<hom. il. 7.173>	καὶ δ' αὐτὸς ὃν θυμὸν ὀνήσεται αἴ κε φύγῃσι
<hom. il. 7.174>	δηί̈ου ἐκ πολέμοιο καὶ αἰνῆς δηϊοτῆτος.

<hom. il. 7.175>	ὣς ἔφαθ', οἳ δὲ κλῆρον ἐσημήναντο ἕκαστος,
<hom. il. 7.176>	ἐν δ' ἔβαλον κυνέῃ ̓Αγαμέμνονος ̓Ατρεί̈δαο.
<hom. il. 7.177>	λαοὶ δ' ἠρήσαντο, θεοῖσι δὲ χεῖρας ἀνέσχον:
<hom. il. 7.178>	ὧδε δέ τις εἴπεσκεν ἰδὼν εἰς οὐρανὸν εὐρύν:
<hom. il. 7.179>	Ζεῦ πάτερ ἢ Αἴαντα λαχεῖν, ἢ Τυδέος υἱόν,
<hom. il. 7.180>	ἢ αὐτὸν βασιλῆα πολυχρύσοιο Μυκήνης.

<hom. il. 7.181>	ὣς ἄρ' ἔφαν, πάλλεν δὲ Γερήνιος ἱππότα Νέστωρ,
<hom. il. 7.182>	ἐκ δ' ἔθορε κλῆρος κυνέης ὃν ἄρ' ἤθελον αὐτοὶ
<hom. il. 7.183>	Αἴαντος: κῆρυξ δὲ φέρων ἀν' ὅμιλον ἁπάντῃ
<hom. il. 7.184>	δεῖξ' ἐνδέξια πᾶσιν ἀριστήεσσιν ̓Αχαιῶν.
<hom. il. 7.185>	οἳ δ' οὐ γιγνώσκοντες ἀπηνήναντο ἕκαστος.
<hom. il. 7.186>	ἀλλ' ὅτε δὴ τὸν ἵκανε φέρων ἀν' ὅμιλον ἁπάντῃ
<hom. il. 7.187>	ὅς μιν ἐπιγράψας κυνέῃ βάλε φαίδιμος Αἴας,
<hom. il. 7.188>	ἤτοι ὑπέσχεθε χεῖρ', ὃ δ' ἄρ' ἔμβαλεν ἄγχι παραστάς,
<hom. il. 7.189>	γνῶ δὲ κλήρου σῆμα ἰδών, γήθησε δὲ θυμῷ.
<hom. il. 7.190>	τὸν μὲν πὰρ πόδ' ἑὸν χαμάδις βάλε φώνησέν τε:
<hom. il. 7.191>	ὦ φίλοι ἤτοι κλῆρος ἐμός, χαίρω δὲ καὶ αὐτὸς
<hom. il. 7.192>	θυμῷ, ἐπεὶ δοκέω νικησέμεν ̔́Εκτορα δῖον.
<hom. il. 7.193>	ἀλλ' ἄγετ' ὄφρ' ἂν ἐγὼ πολεμήϊα τεύχεα δύω,
<hom. il. 7.194>	τόφρ' ὑμεῖς εὔχεσθε Διὶ Κρονίωνι ἄνακτι
<hom. il. 7.195>	σιγῇ ἐφ' ὑμείων ἵνα μὴ Τρῶές γε πύθωνται,
<hom. il. 7.196>	ἠὲ καὶ ἀμφαδίην, ἐπεὶ οὔ τινα δείδιμεν ἔμπης:
<hom. il. 7.197>	οὐ γάρ τίς με βίῃ γε ἑκὼν ἀέκοντα δίηται
<hom. il. 7.198>	οὐδέ τι ἰδρείῃ, ἐπεὶ οὐδ' ἐμὲ νήϊδά γ' οὕτως
<hom. il. 7.199>	ἔλπομαι ἐν Σαλαμῖνι γενέσθαι τε τραφέμεν τε.

<hom. il. 7.200>	ὣς ἔφαθ', οἳ δ' εὔχοντο Διὶ Κρονίωνι ἄνακτι:
<hom. il. 7.201>	ὧδε δέ τις εἴπεσκεν ἰδὼν εἰς οὐρανὸν εὐρύν:
<hom. il. 7.202>	Ζεῦ πάτερ ̓́Ιδηθεν μεδέων κύδιστε μέγιστε
<hom. il. 7.203>	δὸς νίκην Αἴαντι καὶ ἀγλαὸν εὖχος ἀρέσθαι:
<hom. il. 7.204>	εἰ δὲ καὶ ̔́Εκτορά περ φιλέεις καὶ κήδεαι αὐτοῦ,
<hom. il. 7.205>	ἴσην ἀμφοτέροισι βίην καὶ κῦδος ὄπασσον.

<hom. il. 7.206>	ὣς ἄρ' ἔφαν, Αἴας δὲ κορύσσετο νώροπι χαλκῷ.
<hom. il. 7.207>	αὐτὰρ ἐπεὶ δὴ πάντα περὶ χροὶ̈ ἕσσατο τεύχεα,
<hom. il. 7.208>	σεύατ' ἔπειθ' οἷός τε πελώριος ἔρχεται ̓́Αρης,
<hom. il. 7.209>	ὅς τ' εἶσιν πόλεμον δὲ μετ' ἀνέρας οὕς τε Κρονίων
<hom. il. 7.210>	θυμοβόρου ἔριδος μένεϊ ξυνέηκε μάχεσθαι.
<hom. il. 7.211>	τοῖος ἄρ' Αἴας ὦρτο πελώριος ἕρκος ̓Αχαιῶν
<hom. il. 7.212>	μειδιόων βλοσυροῖσι προσώπασι: νέρθε δὲ ποσσὶν
<hom. il. 7.213>	ἤϊε μακρὰ βιβάς, κραδάων δολιχόσκιον ἔγχος.
<hom. il. 7.214>	τὸν δὲ καὶ ̓Αργεῖοι μὲν ἐγήθεον εἰσορόωντες,
<hom. il. 7.215>	Τρῶας δὲ τρόμος αἰνὸς ὑπήλυθε γυῖα ἕκαστον,
<hom. il. 7.216>	̔́Εκτορί τ' αὐτῷ θυμὸς ἐνὶ στήθεσσι πάτασσεν:
<hom. il. 7.217>	ἀλλ' οὔ πως ἔτι εἶχεν ὑποτρέσαι οὐδ' ἀναδῦναι
<hom. il. 7.218>	ἂψ λαῶν ἐς ὅμιλον, ἐπεὶ προκαλέσσατο χάρμῃ.
<hom. il. 7.219>	Αἴας δ' ἐγγύθεν ἦλθε φέρων σάκος ἠύ̈τε πύργον
<hom. il. 7.220>	χάλκεον ἑπταβόειον, ὅ οἱ Τυχίος κάμε τεύχων
<hom. il. 7.221>	σκυτοτόμων ὄχ' ἄριστος ̔́Υλῃ ἔνι οἰκία ναίων,
<hom. il. 7.222>	ὅς οἱ ἐποίησεν σάκος αἰόλον ἑπταβόειον
<hom. il. 7.223>	ταύρων ζατρεφέων, ἐπὶ δ' ὄγδοον ἤλασε χαλκόν.
<hom. il. 7.224>	τὸ πρόσθε στέρνοιο φέρων Τελαμώνιος Αἴας
<hom. il. 7.225>	στῆ ῥα μάλ' ̔́Εκτορος ἐγγύς, ἀπειλήσας δὲ προσηύδα:
<hom. il. 7.226>	̔́Εκτορ νῦν μὲν δὴ σάφα εἴσεαι οἰόθεν οἶος
<hom. il. 7.227>	οἷοι καὶ Δαναοῖσιν ἀριστῆες μετέασι
<hom. il. 7.228>	καὶ μετ' ̓Αχιλλῆα ῥηξήνορα θυμολέοντα.
<hom. il. 7.229>	ἀλλ' ὃ μὲν ἐν νήεσσι κορωνίσι ποντοπόροισι
<hom. il. 7.230>	κεῖτ' ἀπομηνίσας ̓Αγαμέμνονι ποιμένι λαῶν:
<hom. il. 7.231>	ἡμεῖς δ' εἰμὲν τοῖοι οἳ ἂν σέθεν ἀντιάσαιμεν
<hom. il. 7.232>	καὶ πολέες: ἀλλ' ἄρχε μάχης ἠδὲ πτολέμοιο.

<hom. il. 7.233>	τὸν δ' αὖτε προσέειπε μέγας κορυθαίολος ̔́Εκτωρ:
<hom. il. 7.234>	Αἶαν διογενὲς Τελαμώνιε κοίρανε λαῶν
<hom. il. 7.235>	μή τί μευ ἠύ̈τε παιδὸς ἀφαυροῦ πειρήτιζε
<hom. il. 7.236>	ἠὲ γυναικός, ἣ οὐκ οἶδεν πολεμήϊα ἔργα.
<hom. il. 7.237>	αὐτὰρ ἐγὼν εὖ οἶδα μάχας τ' ἀνδροκτασίας τε:
<hom. il. 7.238>	οἶδ' ἐπὶ δεξιά, οἶδ' ἐπ' ἀριστερὰ νωμῆσαι βῶν
<hom. il. 7.239>	ἀζαλέην, τό μοι ἔστι ταλαύρινον πολεμίζειν:
<hom. il. 7.240>	οἶδα δ' ἐπαί̈ξαι μόθον ἵππων ὠκειάων:
<hom. il. 7.241>	οἶδα δ' ἐνὶ σταδίῃ δηί̈ῳ μέλπεσθαι ̓́Αρηϊ.
<hom. il. 7.242>	ἀλλ' οὐ γάρ ς' ἐθέλω βαλέειν τοιοῦτον ἐόντα
<hom. il. 7.243>	λάθρῃ ὀπιπεύσας, ἀλλ' ἀμφαδόν, αἴ κε τύχωμι.

<hom. il. 7.244>	ἦ ῥα, καὶ ἀμπεπαλὼν προί̈ει δολιχόσκιον ἔγχος,
<hom. il. 7.245>	καὶ βάλεν Αἴαντος δεινὸν σάκος ἑπταβόειον
<hom. il. 7.246>	ἀκρότατον κατὰ χαλκόν, ὃς ὄγδοος ἦεν ἐπ' αὐτῷ.
<hom. il. 7.247>	ἓξ δὲ διὰ πτύχας ἦλθε δαί̈ζων χαλκὸς ἀτειρής,
<hom. il. 7.248>	ἐν τῇ δ' ἑβδομάτῃ ῥινῷ σχέτο: δεύτερος αὖτε
<hom. il. 7.249>	Αἴας διογενὴς προί̈ει δολιχόσκιον ἔγχος,
<hom. il. 7.250>	καὶ βάλε Πριαμίδαο κατ' ἀσπίδα πάντος' ἐί̈σην.
<hom. il. 7.251>	διὰ μὲν ἀσπίδος ἦλθε φαεινῆς ὄβριμον ἔγχος,
<hom. il. 7.252>	καὶ διὰ θώρηκος πολυδαιδάλου ἠρήρειστο:
<hom. il. 7.253>	ἀντικρὺ δὲ παραὶ λαπάρην διάμησε χιτῶνα
<hom. il. 7.254>	ἔγχος: ὃ δ' ἐκλίνθη καὶ ἀλεύατο κῆρα μέλαιναν.
<hom. il. 7.255>	τὼ δ' ἐκσπασσαμένω δολίχ' ἔγχεα χερσὶν ἅμ' ἄμφω
<hom. il. 7.256>	σύν ῥ' ἔπεσον λείουσιν ἐοικότες ὠμοφάγοισιν
<hom. il. 7.257>	ἢ συσὶ κάπροισιν, τῶν τε σθένος οὐκ ἀλαπαδνόν.
<hom. il. 7.258>	Πριαμίδης μὲν ἔπειτα μέσον σάκος οὔτασε δουρί,
<hom. il. 7.259>	οὐδ' ἔρρηξεν χαλκός, ἀνεγνάμφθη δέ οἱ αἰχμή.
<hom. il. 7.260>	Αἴας δ' ἀσπίδα νύξεν ἐπάλμενος: ἣ δὲ διαπρὸ
<hom. il. 7.261>	ἤλυθεν ἐγχείη, στυφέλιξε δέ μιν μεμαῶτα,
<hom. il. 7.262>	τμήδην δ' αὐχέν' ἐπῆλθε, μέλαν δ' ἀνεκήκιεν αἷμα,
<hom. il. 7.263>	ἀλλ' οὐδ' ὧς ἀπέληγε μάχης κορυθαίολος ̔́Εκτωρ,
<hom. il. 7.264>	ἀλλ' ἀναχασσάμενος λίθον εἵλετο χειρὶ παχείῃ
<hom. il. 7.265>	κείμενον ἐν πεδίῳ μέλανα τρηχύν τε μέγαν τε:
<hom. il. 7.266>	τῷ βάλεν Αἴαντος δεινὸν σάκος ἑπταβόειον
<hom. il. 7.267>	μέσσον ἐπομφάλιον: περιήχησεν δ' ἄρα χαλκός.
<hom. il. 7.268>	δεύτερος αὖτ' Αἴας πολὺ μείζονα λᾶαν ἀείρας
<hom. il. 7.269>	ἧκ' ἐπιδινήσας, ἐπέρεισε δὲ ἶν' ἀπέλεθρον,
<hom. il. 7.270>	εἴσω δ' ἀσπίδ' ἔαξε βαλὼν μυλοειδέϊ πέτρῳ,
<hom. il. 7.271>	βλάψε δέ οἱ φίλα γούναθ': ὃ δ' ὕπτιος ἐξετανύσθη
<hom. il. 7.272>	ἀσπίδι ἐγχριμφθείς: τὸν δ' αἶψ' ὤρθωσεν ̓Απόλλων.
<hom. il. 7.273>	καί νύ κε δὴ ξιφέεσς' αὐτοσχεδὸν οὐτάζοντο,
<hom. il. 7.274>	εἰ μὴ κήρυκες Διὸς ἄγγελοι ἠδὲ καὶ ἀνδρῶν
<hom. il. 7.275>	ἦλθον, ὃ μὲν Τρώων, ὃ δ' ̓Αχαιῶν χαλκοχιτώνων,
<hom. il. 7.276>	Ταλθύβιός τε καὶ ̓Ιδαῖος πεπνυμένω ἄμφω:
<hom. il. 7.277>	μέσσῳ δ' ἀμφοτέρων σκῆπτρα σχέθον, εἶπέ τε μῦθον
<hom. il. 7.278>	κῆρυξ ̓Ιδαῖος πεπνυμένα μήδεα εἰδώς:
<hom. il. 7.279>	μηκέτι παῖδε φίλω πολεμίζετε μηδὲ μάχεσθον:
<hom. il. 7.280>	ἀμφοτέρω γὰρ σφῶϊ φιλεῖ νεφεληγερέτα Ζεύς,
<hom. il. 7.281>	ἄμφω δ' αἰχμητά: τό γε δὴ καὶ ἴδμεν ἅπαντες.
<hom. il. 7.282>	νὺξ δ' ἤδη τελέθει: ἀγαθὸν καὶ νυκτὶ πιθέσθαι.

<hom. il. 7.283>	τὸν δ' ἀπαμειβόμενος προσέφη Τελαμώνιος Αἴας:
<hom. il. 7.284>	̓Ιδαῖ' ̔́Εκτορα ταῦτα κελεύετε μυθήσασθαι:
<hom. il. 7.285>	αὐτὸς γὰρ χάρμῃ προκαλέσσατο πάντας ἀρίστους.
<hom. il. 7.286>	ἀρχέτω: αὐτὰρ ἐγὼ μάλα πείσομαι ᾗ περ ἂν οὗτος.

<hom. il. 7.287>	τὸν δ' αὖτε προσέειπε μέγας κορυθαίολος ̔́Εκτωρ:
<hom. il. 7.288>	Αἶαν ἐπεί τοι δῶκε θεὸς μέγεθός τε βίην τε
<hom. il. 7.289>	καὶ πινυτήν, περὶ δ' ἔγχει ̓Αχαιῶν φέρτατός ἐσσι,
<hom. il. 7.290>	νῦν μὲν παυσώμεσθα μάχης καὶ δηϊοτῆτος
<hom. il. 7.291>	σήμερον: ὕστερον αὖτε μαχησόμεθ' εἰς ὅ κε δαίμων
<hom. il. 7.292>	ἄμμε διακρίνῃ, δώῃ δ' ἑτέροισί γε νίκην.
<hom. il. 7.293>	νὺξ δ' ἤδη τελέθει: ἀγαθὸν καὶ νυκτὶ πιθέσθαι,
<hom. il. 7.294>	ὡς σύ τ' ἐϋφρήνῃς πάντας παρὰ νηυσὶν ̓Αχαιούς,
<hom. il. 7.295>	σούς τε μάλιστα ἔτας καὶ ἑταίρους, οἵ τοι ἔασιν:
<hom. il. 7.296>	αὐτὰρ ἐγὼ κατὰ ἄστυ μέγα Πριάμοιο ἄνακτος
<hom. il. 7.297>	Τρῶας ἐϋφρανέω καὶ Τρῳάδας ἑλκεσιπέπλους,
<hom. il. 7.298>	αἵ τέ μοι εὐχόμεναι θεῖον δύσονται ἀγῶνα.
<hom. il. 7.299>	δῶρα δ' ἄγ' ἀλλήλοισι περικλυτὰ δώομεν ἄμφω,
<hom. il. 7.300>	ὄφρά τις ὧδ' εἴπῃσιν ̓Αχαιῶν τε Τρώων τε:
<hom. il. 7.301>	ἠμὲν ἐμαρνάσθην ἔριδος πέρι θυμοβόροιο,
<hom. il. 7.302>	ἠδ' αὖτ' ἐν φιλότητι διέτμαγεν ἀρθμήσαντε.

<hom. il. 7.303>	ὣς ἄρα φωνήσας δῶκε ξίφος ἀργυρόηλον
<hom. il. 7.304>	σὺν κολεῷ τε φέρων καὶ ἐϋτμήτῳ τελαμῶνι:
<hom. il. 7.305>	Αἴας δὲ ζωστῆρα δίδου φοίνικι φαεινόν.
<hom. il. 7.306>	τὼ δὲ διακρινθέντε ὃ μὲν μετὰ λαὸν ̓Αχαιῶν
<hom. il. 7.307>	ἤϊ', ὃ δ' ἐς Τρώων ὅμαδον κίε: τοὶ δὲ χάρησαν,
<hom. il. 7.308>	ὡς εἶδον ζωόν τε καὶ ἀρτεμέα προσιόντα,
<hom. il. 7.309>	Αἴαντος προφυγόντα μένος καὶ χεῖρας ἀάπτους:
<hom. il. 7.310>	καί ῥ' ἦγον προτὶ ἄστυ ἀελπτέοντες σόον εἶναι.
<hom. il. 7.311>	Αἴαντ' αὖθ' ἑτέρωθεν ἐϋκνήμιδες ̓Αχαιοὶ
<hom. il. 7.312>	εἰς ̓Αγαμέμνονα δῖον ἄγον κεχαρηότα νίκῃ.

<hom. il. 7.313>	οἳ δ' ὅτε δὴ κλισίῃσιν ἐν ̓Ατρεί̈δαο γένοντο,
<hom. il. 7.314>	τοῖσι δὲ βοῦν ἱέρευσεν ἄναξ ἀνδρῶν ̓Αγαμέμνων
<hom. il. 7.315>	ἄρσενα πενταέτηρον ὑπερμενέϊ Κρονίωνι.
<hom. il. 7.316>	τὸν δέρον ἀμφί θ' ἕπον, καί μιν διέχευαν ἅπαντα,
<hom. il. 7.317>	μίστυλλόν τ' ἄρ' ἐπισταμένως πεῖράν τ' ὀβελοῖσιν,
<hom. il. 7.318>	ὄπτησάν τε περιφραδέως, ἐρύσαντό τε πάντα.
<hom. il. 7.319>	αὐτὰρ ἐπεὶ παύσαντο πόνου τετύκοντό τε δαῖτα,
<hom. il. 7.320>	δαίνυντ', οὐδέ τι θυμὸς ἐδεύετο δαιτὸς ἐί̈σης:
<hom. il. 7.321>	νώτοισιν δ' Αἴαντα διηνεκέεσσι γέραιρεν
<hom. il. 7.322>	ἥρως ̓Ατρεί̈δης εὐρὺ κρείων ̓Αγαμέμνων.
<hom. il. 7.323>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom. il. 7.324>	τοῖς ὁ γέρων πάμπρωτος ὑφαίνειν ἤρχετο μῆτιν
<hom. il. 7.325>	Νέστωρ, οὗ καὶ πρόσθεν ἀρίστη φαίνετο βουλή:
<hom. il. 7.326>	ὅ σφιν ἐϋφρονέων ἀγορήσατο καὶ μετέειπεν:
<hom. il. 7.327>	̓Ατρεί̈δη τε καὶ ἄλλοι ἀριστῆες Παναχαιῶν,
<hom. il. 7.328>	πολλοὶ γὰρ τεθνᾶσι κάρη κομόωντες ̓Αχαιοί,
<hom. il. 7.329>	τῶν νῦν αἷμα κελαινὸν ἐύ̈ρροον ἀμφὶ Σκάμανδρον
<hom. il. 7.330>	ἐσκέδας' ὀξὺς ̓́Αρης, ψυχαὶ δ' ̓́Αϊδος δὲ κατῆλθον:
<hom. il. 7.331>	τώ σε χρὴ πόλεμον μὲν ἅμ' ἠοῖ παῦσαι ̓Αχαιῶν,
<hom. il. 7.332>	αὐτοὶ δ' ἀγρόμενοι κυκλήσομεν ἐνθάδε νεκροὺς
<hom. il. 7.333>	βουσὶ καὶ ἡμιόνοισιν: ἀτὰρ κατακήομεν αὐτοὺς
<hom. il. 7.334>	τυτθὸν ἀπὸ πρὸ νεῶν, ὥς κ' ὀστέα παισὶν ἕκαστος
<hom. il. 7.335>	οἴκαδ' ἄγῃ ὅτ' ἂν αὖτε νεώμεθα πατρίδα γαῖαν.
<hom. il. 7.336>	τύμβον δ' ἀμφὶ πυρὴν ἕνα χεύομεν ἐξαγαγόντες
<hom. il. 7.337>	ἄκριτον ἐκ πεδίου: ποτὶ δ' αὐτὸν δείμομεν ὦκα
<hom. il. 7.338>	πύργους ὑψηλοὺς εἶλαρ νηῶν τε καὶ αὐτῶν.
<hom. il. 7.339>	ἐν δ' αὐτοῖσι πύλας ποιήσομεν εὖ ἀραρυίας,
<hom. il. 7.340>	ὄφρα δι' αὐτάων ἱππηλασίη ὁδὸς εἴη:
<hom. il. 7.341>	ἔκτοσθεν δὲ βαθεῖαν ὀρύξομεν ἐγγύθι τάφρον,
<hom. il. 7.342>	ἥ χ' ἵππον καὶ λαὸν ἐρυκάκοι ἀμφὶς ἐοῦσα,
<hom. il. 7.343>	μή ποτ' ἐπιβρίσῃ πόλεμος Τρώων ἀγερώχων.

<hom. il. 7.344>	ὣς ἔφαθ', οἳ δ' ἄρα πάντες ἐπῄνησαν βασιλῆες.
<hom. il. 7.345>	Τρώων αὖτ' ἀγορὴ γένετ' ̓Ιλίου ἐν πόλει ἄκρῃ
<hom. il. 7.346>	δεινὴ τετρηχυῖα, παρὰ Πριάμοιο θύρῃσι:
<hom. il. 7.347>	τοῖσιν δ' ̓Αντήνωρ πεπνυμένος ἦρχ' ἀγορεύειν:
<hom. il. 7.348>	κέκλυτέ μευ Τρῶες καὶ Δάρδανοι ἠδ' ἐπίκουροι,
<hom. il. 7.349>	ὄφρ' εἴπω τά με θυμὸς ἐνὶ στήθεσσι κελεύει.
<hom. il. 7.350>	δεῦτ' ἄγετ' ̓Αργείην ̔Ελένην καὶ κτήμαθ' ἅμ' αὐτῇ
<hom. il. 7.351>	δώομεν ̓Ατρεί̈δῃσιν ἄγειν: νῦν δ' ὅρκια πιστὰ
<hom. il. 7.352>	ψευσάμενοι μαχόμεσθα: τὼ οὔ νύ τι κέρδιον ἡμῖν
<hom. il. 7.353>	ἔλπομαι ἐκτελέεσθαι, ἵνα μὴ ῥέξομεν ὧδε.

<hom. il. 7.354>	ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη
<hom. il. 7.355>	δῖος ̓Αλέξανδρος ̔Ελένης πόσις ἠϋκόμοιο,
<hom. il. 7.356>	ὅς μιν ἀμειβόμενος ἔπεα πτερόεντα προσηύδα:
<hom. il. 7.357>	̓Αντῆνορ σὺ μὲν οὐκέτ' ἐμοὶ φίλα ταῦτ' ἀγορεύεις:
<hom. il. 7.358>	οἶσθα καὶ ἄλλον μῦθον ἀμείνονα τοῦδε νοῆσαι.
<hom. il. 7.359>	εἰ δ' ἐτεὸν δὴ τοῦτον ἀπὸ σπουδῆς ἀγορεύεις,
<hom. il. 7.360>	ἐξ ἄρα δή τοι ἔπειτα θεοὶ φρένας ὤλεσαν αὐτοί.
<hom. il. 7.361>	αὐτὰρ ἐγὼ Τρώεσσι μεθ' ἱπποδάμοις ἀγορεύσω:
<hom. il. 7.362>	ἀντικρὺ δ' ἀπόφημι γυναῖκα μὲν οὐκ ἀποδώσω:
<hom. il. 7.363>	κτήματα δ' ὅσς' ἀγόμην ἐξ ̓́Αργεος ἡμέτερον δῶ
<hom. il. 7.364>	πάντ' ἐθέλω δόμεναι καὶ οἴκοθεν ἄλλ' ἐπιθεῖναι.

<hom. il. 7.365>	ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη
<hom. il. 7.366>	Δαρδανίδης Πρίαμος, θεόφιν μήστωρ ἀτάλαντος,
<hom. il. 7.367>	ὅ σφιν ἐϋφρονέων ἀγορήσατο καὶ μετέειπε:
<hom. il. 7.368>	κέκλυτέ μευ Τρῶες καὶ Δάρδανοι ἠδ' ἐπίκουροι,
<hom. il. 7.369>	ὄφρ' εἴπω τά με θυμὸς ἐνὶ στήθεσσι κελεύει.
<hom. il. 7.370>	νῦν μὲν δόρπον ἕλεσθε κατὰ πτόλιν ὡς τὸ πάρος περ,
<hom. il. 7.371>	καὶ φυλακῆς μνήσασθε καὶ ἐγρήγορθε ἕκαστος:
<hom. il. 7.372>	ἠῶθεν δ' ̓Ιδαῖος ἴτω κοίλας ἐπὶ νῆας
<hom. il. 7.373>	εἰπέμεν ̓Ατρεί̈δῃς ̓Αγαμέμνονι καὶ Μενελάῳ
<hom. il. 7.374>	μῦθον ̓Αλεξάνδροιο, τοῦ εἵνεκα νεῖκος ὄρωρε:
<hom. il. 7.375>	καὶ δὲ τόδ' εἰπέμεναι πυκινὸν ἔπος, αἴ κ' ἐθέλωσι
<hom. il. 7.376>	παύσασθαι πολέμοιο δυσηχέος, εἰς ὅ κε νεκροὺς
<hom. il. 7.377>	κήομεν: ὕστερον αὖτε μαχησόμεθ' εἰς ὅ κε δαίμων
<hom. il. 7.378>	ἄμμε διακρίνῃ, δώῃ δ' ἑτέροισί γε νίκην.

<hom. il. 7.379>	ὣς ἔφαθ', οἳ δ' ἄρα τοῦ μάλα μὲν κλύον ἠδ' ἐπίθοντο:
<hom. il. 7.380>	δόρπον ἔπειθ' εἵλοντο κατὰ στρατὸν ἐν τελέεσσιν:
<hom. il. 7.381>	ἠῶθεν δ' ̓Ιδαῖος ἔβη κοίλας ἐπὶ νῆας:
<hom. il. 7.382>	τοὺς δ' εὗρ' εἰν ἀγορῇ Δαναοὺς θεράποντας ̓́Αρηος
<hom. il. 7.383>	νηὶ̈ πάρα πρύμνῃ ̓Αγαμέμνονος: αὐτὰρ ὃ τοῖσι
<hom. il. 7.384>	στὰς ἐν μέσσοισιν μετεφώνεεν ἠπύτα κῆρυξ:
<hom. il. 7.385>	̓Ατρεί̈δη τε καὶ ἄλλοι ἀριστῆες Παναχαιῶν
<hom. il. 7.386>	ἠνώγει Πρίαμός τε καὶ ἄλλοι Τρῶες ἀγαυοὶ
<hom. il. 7.387>	εἰπεῖν, αἴ κέ περ ὔμμι φίλον καὶ ἡδὺ γένοιτο,
<hom. il. 7.388>	μῦθον ̓Αλεξάνδροιο, τοῦ εἵνεκα νεῖκος ὄρωρε:
<hom. il. 7.389>	κτήματα μὲν ὅς' ̓Αλέξανδρος κοίλῃς ἐνὶ νηυσὶν
<hom. il. 7.390>	ἠγάγετο Τροίηνδ': ὡς πρὶν ὤφελλ' ἀπολέσθαι:
<hom. il. 7.391>	πάντ' ἐθέλει δόμεναι καὶ οἴκοθεν ἄλλ' ἐπιθεῖναι:
<hom. il. 7.392>	κουριδίην δ' ἄλοχον Μενελάου κυδαλίμοιο
<hom. il. 7.393>	οὔ φησιν δώσειν: ἦ μὴν Τρῶές γε κέλονται.
<hom. il. 7.394>	καὶ δὲ τόδ' ἠνώγεον εἰπεῖν ἔπος αἴ κ' ἐθέλητε
<hom. il. 7.395>	παύσασθαι πολέμοιο δυσηχέος εἰς ὅ κε νεκροὺς
<hom. il. 7.396>	κήομεν: ὕστερον αὖτε μαχησόμεθ' εἰς ὅ κε δαίμων
<hom. il. 7.397>	ἄμμε διακρίνῃ, δώῃ δ' ἑτέροισί γε νίκην.

<hom. il. 7.398>	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ:
<hom. il. 7.399>	ὀψὲ δὲ δὴ μετέειπε βοὴν ἀγαθὸς Διομήδης:
<hom. il. 7.400>	μήτ' ἄρ τις νῦν κτήματ' ̓Αλεξάνδροιο δεχέσθω
<hom. il. 7.401>	μήθ' ̔Ελένην: γνωτὸν δὲ καὶ ὃς μάλα νήπιός ἐστιν
<hom. il. 7.402>	ὡς ἤδη Τρώεσσιν ὀλέθρου πείρατ' ἐφῆπται.

<hom. il. 7.403>	ὣς ἔφαθ', οἳ δ' ἄρα πάντες ἐπίαχον υἷες ̓Αχαιῶν
<hom. il. 7.404>	μῦθον ἀγασσάμενοι Διομήδεος ἱπποδάμοιο:
<hom. il. 7.405>	καὶ τότ' ἄρ' ̓Ιδαῖον προσέφη κρείων ̓Αγαμέμνων:
<hom. il. 7.406>	̓Ιδαῖ' ἤτοι μῦθον ̓Αχαιῶν αὐτὸς ἀκούεις
<hom. il. 7.407>	ὥς τοι ὑποκρίνονται: ἐμοὶ δ' ἐπιανδάνει οὕτως
<hom. il. 7.408>	ἀμφὶ δὲ νεκροῖσιν κατακαιέμεν οὔ τι μεγαίρω:
<hom. il. 7.409>	οὐ γάρ τις φειδὼ νεκύων κατατεθνηώτων
<hom. il. 7.410>	γίγνετ' ἐπεί κε θάνωσι πυρὸς μειλισσέμεν ὦκα.
<hom. il. 7.411>	ὅρκια δὲ Ζεὺς ἴστω ἐρίγδουπος πόσις ̔́Ηρης.

<hom. il. 7.412>	ὣς εἰπὼν τὸ σκῆπτρον ἀνέσχεθε πᾶσι θεοῖσιν,
<hom. il. 7.413>	ἄψορρον δ' ̓Ιδαῖος ἔβη προτὶ ̓́Ιλιον ἱρήν.
<hom. il. 7.414>	οἳ δ' ἕατ' εἰν ἀγορῇ Τρῶες καὶ Δαρδανίωνες
<hom. il. 7.415>	πάντες ὁμηγερέες, ποτιδέγμενοι ὁππότ' ἄρ' ἔλθοι
<hom. il. 7.416>	̓Ιδαῖος: ὃ δ' ἄρ' ἦλθε καὶ ἀγγελίην ἀπέειπε
<hom. il. 7.417>	στὰς ἐν μέσσοισιν: τοὶ δ' ὁπλίζοντο μάλ' ὦκα,
<hom. il. 7.418>	ἀμφότερον νέκυάς τ' ἀγέμεν ἕτεροι δὲ μεθ' ὕλην:
<hom. il. 7.419>	̓Αργεῖοι δ' ἑτέρωθεν ἐϋσσέλμων ἀπὸ νηῶν
<hom. il. 7.420>	ὀτρύνοντο νέκυς τ' ἀγέμεν, ἕτεροι δὲ μεθ' ὕλην.

<hom. il. 7.421>	̓Ηέλιος μὲν ἔπειτα νέον προσέβαλλεν ἀρούρας
<hom. il. 7.422>	ἐξ ἀκαλαρρείταο βαθυρρόου ̓Ωκεανοῖο
<hom. il. 7.423>	οὐρανὸν εἰσανιών: οἳ δ' ἤντεον ἀλλήλοισιν.
<hom. il. 7.424>	ἔνθα διαγνῶναι χαλεπῶς ἦν ἄνδρα ἕκαστον:
<hom. il. 7.425>	ἀλλ' ὕδατι νίζοντες ἄπο βρότον αἱματόεντα
<hom. il. 7.426>	δάκρυα θερμὰ χέοντες ἀμαξάων ἐπάειραν.
<hom. il. 7.427>	οὐδ' εἴα κλαίειν Πρίαμος μέγας: οἳ δὲ σιωπῇ
<hom. il. 7.428>	νεκροὺς πυρκαϊῆς ἐπινήνεον ἀχνύμενοι κῆρ,
<hom. il. 7.429>	ἐν δὲ πυρὶ πρήσαντες ἔβαν προτὶ ̓́Ιλιον ἱρήν.
<hom. il. 7.430>	ὣς δ' αὔτως ἑτέρωθεν ἐϋκνήμιδες ̓Αχαιοὶ
<hom. il. 7.431>	νεκροὺς πυρκαϊῆς ἐπινήνεον ἀχνύμενοι κῆρ,
<hom. il. 7.432>	ἐν δὲ πυρὶ πρήσαντες ἔβαν κοίλας ἐπὶ νῆας.

<hom. il. 7.433>	ἦμος δ' οὔτ' ἄρ πω ἠώς, ἔτι δ' ἀμφιλύκη νύξ,
<hom. il. 7.434>	τῆμος ἄρ' ἀμφὶ πυρὴν κριτὸς ἔγρετο λαὸς ̓Αχαιῶν,
<hom. il. 7.435>	τύμβον δ' ἀμφ' αὐτὴν ἕνα ποίεον ἐξαγαγόντες
<hom. il. 7.436>	ἄκριτον ἐκ πεδίου, ποτὶ δ' αὐτὸν τεῖχος ἔδειμαν
<hom. il. 7.437>	πύργους θ' ὑψηλούς, εἶλαρ νηῶν τε καὶ αὐτῶν.
<hom. il. 7.438>	ἐν δ' αὐτοῖσι πύλας ἐνεποίεον εὖ ἀραρυίας,
<hom. il. 7.439>	ὄφρα δι' αὐτάων ἱππηλασίη ὁδὸς εἴη:
<hom. il. 7.440>	ἔκτοσθεν δὲ βαθεῖαν ἐπ' αὐτῷ τάφρον ὄρυξαν
<hom. il. 7.441>	εὐρεῖαν μεγάλην, ἐν δὲ σκόλοπας κατέπηξαν.

<hom. il. 7.442>	ὣς οἳ μὲν πονέοντο κάρη κομόωντες ̓Αχαιοί:
<hom. il. 7.443>	οἳ δὲ θεοὶ πὰρ Ζηνὶ καθήμενοι ἀστεροπητῇ
<hom. il. 7.444>	θηεῦντο μέγα ἔργον ̓Αχαιῶν χαλκοχιτώνων.
<hom. il. 7.445>	τοῖσι δὲ μύθων ἦρχε Ποσειδάων ἐνοσίχθων:
<hom. il. 7.446>	Ζεῦ πάτερ, ἦ ῥά τίς ἐστι βροτῶν ἐπ' ἀπείρονα γαῖαν
<hom. il. 7.447>	ὅς τις ἔτ' ἀθανάτοισι νόον καὶ μῆτιν ἐνίψει;
<hom. il. 7.448>	οὐχ ὁράᾳς ὅτι δ' αὖτε κάρη κομόωντες ̓Αχαιοὶ
<hom. il. 7.449>	τεῖχος ἐτειχίσσαντο νεῶν ὕπερ, ἀμφὶ δὲ τάφρον
<hom. il. 7.450>	ἤλασαν, οὐδὲ θεοῖσι δόσαν κλειτὰς ἑκατόμβας;
<hom. il. 7.451>	τοῦ δ' ἤτοι κλέος ἔσται ὅσον τ' ἐπικίδναται ἠώς:
<hom. il. 7.452>	τοῦ δ' ἐπιλήσονται τὸ ἐγὼ καὶ Φοῖβος ̓Απόλλων
<hom. il. 7.453>	ἥρῳ Λαομέδοντι πολίσσαμεν ἀθλήσαντε.

<hom. il. 7.454>	τὸν δὲ μέγ' ὀχθήσας προσέφη νεφεληγερέτα Ζεύς:
<hom. il. 7.455>	ὢ πόποι ἐννοσίγαι' εὐρυσθενές, οἷον ἔειπες.
<hom. il. 7.456>	ἄλλός κέν τις τοῦτο θεῶν δείσειε νόημα,
<hom. il. 7.457>	ὃς σέο πολλὸν ἀφαυρότερος χεῖράς τε μένος τε:
<hom. il. 7.458>	σὸν δ' ἤτοι κλέος ἔσται ὅσον τ' ἐπικίδναται ἠώς.
<hom. il. 7.459>	ἄγρει μὰν ὅτ' ἂν αὖτε κάρη κομόωντες ̓Αχαιοὶ
<hom. il. 7.460>	οἴχωνται σὺν νηυσὶ φίλην ἐς πατρίδα γαῖαν
<hom. il. 7.461>	τεῖχος ἀναρρήξας τὸ μὲν εἰς ἅλα πᾶν καταχεῦαι,
<hom. il. 7.462>	αὖτις δ' ἠϊόνα μεγάλην ψαμάθοισι καλύψαι,
<hom. il. 7.463>	ὥς κέν τοι μέγα τεῖχος ἀμαλδύνηται ̓Αχαιῶν.

<hom. il. 7.464>	ὣς οἳ μὲν τοιαῦτα πρὸς ἀλλήλους ἀγόρευον,
<hom. il. 7.465>	δύσετο δ' ἠέλιος, τετέλεστο δὲ ἔργον ̓Αχαιῶν,
<hom. il. 7.466>	βουφόνεον δὲ κατὰ κλισίας καὶ δόρπον ἕλοντο.
<hom. il. 7.467>	νῆες δ' ἐκ Λήμνοιο παρέσταν οἶνον ἄγουσαι
<hom. il. 7.468>	πολλαί, τὰς προέηκεν ̓Ιησονίδης Εὔνηος,
<hom. il. 7.469>	τόν ῥ' ἔτεχ' ̔Υψιπύλη ὑπ' ̓Ιήσονι ποιμένι λαῶν.
<hom. il. 7.470>	χωρὶς δ' ̓Ατρεί̈δῃς ̓Αγαμέμνονι καὶ Μενελάῳ
<hom. il. 7.471>	δῶκεν ̓Ιησονίδης ἀγέμεν μέθυ χίλια μέτρα.
<hom. il. 7.472>	ἔνθεν οἰνίζοντο κάρη κομόωντες ̓Αχαιοί,
<hom. il. 7.473>	ἄλλοι μὲν χαλκῷ, ἄλλοι δ' αἴθωνι σιδήρῳ,
<hom. il. 7.474>	ἄλλοι δὲ ῥινοῖς, ἄλλοι δ' αὐτῇσι βόεσσιν,
<hom. il. 7.475>	ἄλλοι δ' ἀνδραπόδεσσι: τίθεντο δὲ δαῖτα θάλειαν.
<hom. il. 7.476>	παννύχιοι μὲν ἔπειτα κάρη κομόωντες ̓Αχαιοὶ
<hom. il. 7.477>	δαίνυντο, Τρῶες δὲ κατὰ πτόλιν ἠδ' ἐπίκουροι:
<hom. il. 7.478>	παννύχιος δέ σφιν κακὰ μήδετο μητίετα Ζεὺς
<hom. il. 7.479>	σμερδαλέα κτυπέων: τοὺς δὲ χλωρὸν δέος ᾕρει:
<hom. il. 7.480>	οἶνον δ' ἐκ δεπάων χαμάδις χέον, οὐδέ τις ἔτλη
<hom. il. 7.481>	πρὶν πιέειν πρὶν λεῖψαι ὑπερμενέϊ Κρονίωνι.
<hom. il. 7.482>	κοιμήσαντ' ἄρ' ἔπειτα καὶ ὕπνου δῶρον ἕλοντο.

<hom. il. 8.1>	̓Ηὼς μὲν κροκόπεπλος ἐκίδνατο πᾶσαν ἐπ' αἶαν,
<hom. il. 8.2>	Ζεὺς δὲ θεῶν ἀγορὴν ποιήσατο τερπικέραυνος
<hom. il. 8.3>	ἀκροτάτῃ κορυφῇ πολυδειράδος Οὐλύμποιο:
<hom. il. 8.4>	αὐτὸς δέ σφ' ἀγόρευε, θεοὶ δ' ὑπὸ πάντες ἄκουον:
<hom. il. 8.5>	κέκλυτέ μευ πάντές τε θεοὶ πᾶσαί τε θέαιναι,
<hom. il. 8.6>	ὄφρ' εἴπω τά με θυμὸς ἐνὶ στήθεσσι κελεύει.
<hom. il. 8.7>	μήτέ τις οὖν θήλεια θεὸς τό γε μήτέ τις ἄρσην
<hom. il. 8.8>	πειράτω διακέρσαι ἐμὸν ἔπος, ἀλλ' ἅμα πάντες
<hom. il. 8.9>	αἰνεῖτ', ὄφρα τάχιστα τελευτήσω τάδε ἔργα.
<hom. il. 8.10>	ὃν δ' ἂν ἐγὼν ἀπάνευθε θεῶν ἐθέλοντα νοήσω
<hom. il. 8.11>	ἐλθόντ' ἢ Τρώεσσιν ἀρηγέμεν ἢ Δαναοῖσι
<hom. il. 8.12>	πληγεὶς οὐ κατὰ κόσμον ἐλεύσεται Οὔλυμπον δέ:
<hom. il. 8.13>	ἤ μιν ἑλὼν ῥίψω ἐς Τάρταρον ἠερόεντα
<hom. il. 8.14>	τῆλε μάλ', ἧχι βάθιστον ὑπὸ χθονός ἐστι βέρεθρον,
<hom. il. 8.15>	ἔνθα σιδήρειαί τε πύλαι καὶ χάλκεος οὐδός,
<hom. il. 8.16>	τόσσον ἔνερθ' ̓Αί̈δεω ὅσον οὐρανός ἐστ' ἀπὸ γαίης:
<hom. il. 8.17>	γνώσετ' ἔπειθ' ὅσον εἰμὶ θεῶν κάρτιστος ἁπάντων.
<hom. il. 8.18>	εἰ δ' ἄγε πειρήσασθε θεοὶ ἵνα εἴδετε πάντες:
<hom. il. 8.19>	σειρὴν χρυσείην ἐξ οὐρανόθεν κρεμάσαντες
<hom. il. 8.20>	πάντές τ' ἐξάπτεσθε θεοὶ πᾶσαί τε θέαιναι:
<hom. il. 8.21>	ἀλλ' οὐκ ἂν ἐρύσαιτ' ἐξ οὐρανόθεν πεδίον δὲ
<hom. il. 8.22>	Ζῆν' ὕπατον μήστωρ', οὐδ' εἰ μάλα πολλὰ κάμοιτε.
<hom. il. 8.23>	ἀλλ' ὅτε δὴ καὶ ἐγὼ πρόφρων ἐθέλοιμι ἐρύσσαι,
<hom. il. 8.24>	αὐτῇ κεν γαίῃ ἐρύσαιμ' αὐτῇ τε θαλάσσῃ:
<hom. il. 8.25>	σειρὴν μέν κεν ἔπειτα περὶ ῥίον Οὐλύμποιο
<hom. il. 8.26>	δησαίμην, τὰ δέ κ' αὖτε μετήορα πάντα γένοιτο.
<hom. il. 8.27>	τόσσον ἐγὼ περί τ' εἰμὶ θεῶν περί τ' εἴμ' ἀνθρώπων.

<hom. il. 8.28>	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ
<hom. il. 8.29>	μῦθον ἀγασσάμενοι: μάλα γὰρ κρατερῶς ἀγόρευσεν.
<hom. il. 8.30>	ὀψὲ δὲ δὴ μετέειπε θεὰ γλαυκῶπις ̓Αθήνη:
<hom. il. 8.31>	ὦ πάτερ ἡμέτερε Κρονίδη ὕπατε κρειόντων
<hom. il. 8.32>	εὖ νυ καὶ ἡμεῖς ἴδμεν ὅ τοι σθένος οὐκ ἐπιεικτόν:
<hom. il. 8.33>	ἀλλ' ἔμπης Δαναῶν ὀλοφυρόμεθ' αἰχμητάων,
<hom. il. 8.34>	οἵ κεν δὴ κακὸν οἶτον ἀναπλήσαντες ὄλωνται.
<hom. il. 8.35>	ἀλλ' ἤτοι πολέμου μὲν ἀφεξόμεθ' ὡς σὺ κελεύεις:
<hom. il. 8.36>	βουλὴν δ' ̓Αργείοις ὑποθησόμεθ' ἥ τις ὀνήσει,
<hom. il. 8.37>	ὡς μὴ πάντες ὄλωνται ὀδυσσαμένοιο τεοῖο.

<hom. il. 8.38>	τὴν δ' ἐπιμειδήσας προσέφη νεφεληγερέτα Ζεύς:
<hom. il. 8.39>	θάρσει Τριτογένεια φίλον τέκος: οὔ νύ τι θυμῷ
<hom. il. 8.40>	πρόφρονι μυθέομαι, ἐθέλω δέ τοι ἤπιος εἶναι.

<hom. il. 8.41>	ὣς εἰπὼν ὑπ' ὄχεσφι τιτύσκετο χαλκόποδ' ἵππω
<hom. il. 8.42>	ὠκυπέτα χρυσέῃσιν ἐθείρῃσιν κομόωντε,
<hom. il. 8.43>	χρυσὸν δ' αὐτὸς ἔδυνε περὶ χροί̈, γέντο δ' ἱμάσθλην
<hom. il. 8.44>	χρυσείην εὔτυκτον, ἑοῦ δ' ἐπεβήσετο δίφρου,
<hom. il. 8.45>	μάστιξεν δ' ἐλάαν: τὼ δ' οὐκ ἀέκοντε πετέσθην
<hom. il. 8.46>	μεσσηγὺς γαίης τε καὶ οὐρανοῦ ἀστερόεντος.
<hom. il. 8.47>	̓́Ιδην δ' ἵκανεν πολυπίδακα μητέρα θηρῶν
<hom. il. 8.48>	Γάργαρον, ἔνθά τέ οἱ τέμενος βωμός τε θυήεις.
<hom. il. 8.49>	ἔνθ' ἵππους ἔστησε πατὴρ ἀνδρῶν τε θεῶν τε
<hom. il. 8.50>	λύσας ἐξ ὀχέων, κατὰ δ' ἠέρα πουλὺν ἔχευεν.
<hom. il. 8.51>	αὐτὸς δ' ἐν κορυφῇσι καθέζετο κύδεϊ γαίων
<hom. il. 8.52>	εἰσορόων Τρώων τε πόλιν καὶ νῆας ̓Αχαιῶν.

<hom. il. 8.53>	οἳ δ' ἄρα δεῖπνον ἕλοντο κάρη κομόωντες ̓Αχαιοὶ
<hom. il. 8.54>	ῥίμφα κατὰ κλισίας, ἀπὸ δ' αὐτοῦ θωρήσσοντο.
<hom. il. 8.55>	Τρῶες δ' αὖθ' ἑτέρωθεν ἀνὰ πτόλιν ὁπλίζοντο
<hom. il. 8.56>	παυρότεροι: μέμασαν δὲ καὶ ὧς ὑσμῖνι μάχεσθαι
<hom. il. 8.57>	χρειοῖ ἀναγκαίῃ, πρό τε παίδων καὶ πρὸ γυναικῶν.
<hom. il. 8.58>	πᾶσαι δ' ὠί̈γνυντο πύλαι, ἐκ δ' ἔσσυτο λαός,
<hom. il. 8.59>	πεζοί θ' ἱππῆές τε: πολὺς δ' ὀρυμαγδὸς ὀρώρει.

<hom. il. 8.60>	οἳ δ' ὅτε δή ῥ' ἐς χῶρον ἕνα ξυνιόντες ἵκοντο
<hom. il. 8.61>	σύν ῥ' ἔβαλον ῥινούς, σὺν δ' ἔγχεα καὶ μένε' ἀνδρῶν
<hom. il. 8.62>	χαλκεοθωρήκων: ἀτὰρ ἀσπίδες ὀμφαλόεσσαι
<hom. il. 8.63>	ἔπληντ' ἀλλήλῃσι, πολὺς δ' ὀρυμαγδὸς ὀρώρει.
<hom. il. 8.64>	ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν
<hom. il. 8.65>	ὀλλύντων τε καὶ ὀλλυμένων, ῥέε δ' αἵματι γαῖα.

<hom. il. 8.66>	ὄφρα μὲν ἠὼς ἦν καὶ ἀέξετο ἱερὸν ἦμαρ,
<hom. il. 8.67>	τόφρα μάλ' ἀμφοτέρων βέλε' ἥπτετο, πῖπτε δὲ λαός.
<hom. il. 8.68>	ἦμος δ' ̓Ηέλιος μέσον οὐρανὸν ἀμφιβεβήκει,
<hom. il. 8.69>	καὶ τότε δὴ χρύσεια πατὴρ ἐτίταινε τάλαντα:
<hom. il. 8.70>	ἐν δ' ἐτίθει δύο κῆρε τανηλεγέος θανάτοιο
<hom. il. 8.71>	Τρώων θ' ἱπποδάμων καὶ ̓Αχαιῶν χαλκοχιτώνων,
<hom. il. 8.72>	ἕλκε δὲ μέσσα λαβών: ῥέπε δ' αἴσιμον ἦμαρ ̓Αχαιῶν.
<hom. il. 8.73>	αἳ μὲν ̓Αχαιῶν κῆρες ἐπὶ χθονὶ πουλυβοτείρῃ
<hom. il. 8.74>	ἑζέσθην, Τρώων δὲ πρὸς οὐρανὸν εὐρὺν ἄερθεν:
<hom. il. 8.75>	αὐτὸς δ' ἐξ ̓́Ιδης μεγάλ' ἔκτυπε, δαιόμενον δὲ
<hom. il. 8.76>	ἧκε σέλας μετὰ λαὸν ̓Αχαιῶν: οἳ δὲ ἰδόντες
<hom. il. 8.77>	θάμβησαν, καὶ πάντας ὑπὸ χλωρὸν δέος εἷλεν.

<hom. il. 8.78>	ἔνθ' οὔτ' ̓Ιδομενεὺς τλῆ μίμνειν οὔτ' ̓Αγαμέμνων,
<hom. il. 8.79>	οὔτε δύ' Αἴαντες μενέτην θεράποντες ̓́Αρηος:
<hom. il. 8.80>	Νέστωρ οἶος ἔμιμνε Γερήνιος οὖρος ̓Αχαιῶν
<hom. il. 8.81>	οὔ τι ἑκών, ἀλλ' ἵππος ἐτείρετο, τὸν βάλεν ἰῷ
<hom. il. 8.82>	δῖος ̓Αλέξανδρος ̔Ελένης πόσις ἠϋκόμοιο
<hom. il. 8.83>	ἄκρην κὰκ κορυφήν, ὅθι τε πρῶται τρίχες ἵππων
<hom. il. 8.84>	κρανίῳ ἐμπεφύασι, μάλιστα δὲ καίριόν ἐστιν.
<hom. il. 8.85>	ἀλγήσας δ' ἀνέπαλτο, βέλος δ' εἰς ἐγκέφαλον δῦ,
<hom. il. 8.86>	σὺν δ' ἵππους ἐτάραξε κυλινδόμενος περὶ χαλκῷ.
<hom. il. 8.87>	ὄφρ' ὁ γέρων ἵπποιο παρηορίας ἀπέταμνε
<hom. il. 8.88>	φασγάνῳ ἀί̈σσων, τόφρ' ̔́Εκτορος ὠκέες ἵπποι
<hom. il. 8.89>	ἦλθον ἀν' ἰωχμὸν θρασὺν ἡνίοχον φορέοντες
<hom. il. 8.90>	̔́Εκτορα: καί νύ κεν ἔνθ' ὁ γέρων ἀπὸ θυμὸν ὄλεσσεν
<hom. il. 8.91>	εἰ μὴ ἄρ' ὀξὺ νόησε βοὴν ἀγαθὸς Διομήδης:
<hom. il. 8.92>	σμερδαλέον δ' ἐβόησεν ἐποτρύνων ̓Οδυσῆα:
<hom. il. 8.93>	διογενὲς Λαερτιάδη πολυμήχαν' ̓Οδυσσεῦ
<hom. il. 8.94>	πῇ φεύγεις μετὰ νῶτα βαλὼν κακὸς ὣς ἐν ὁμίλῳ;
<hom. il. 8.95>	μή τίς τοι φεύγοντι μεταφρένῳ ἐν δόρυ πήξῃ:
<hom. il. 8.96>	ἀλλὰ μέν' ὄφρα γέροντος ἀπώσομεν ἄγριον ἄνδρα.

<hom. il. 8.97>	ὣς ἔφατ', οὐδ' ἐσάκουσε πολύτλας δῖος ̓Οδυσσεύς,
<hom. il. 8.98>	ἀλλὰ παρήϊξεν κοίλας ἐπὶ νῆας ̓Αχαιῶν.
<hom. il. 8.99>	Τυδεί̈δης δ' αὐτός περ ἐὼν προμάχοισιν ἐμίχθη,
<hom. il. 8.100>	στῆ δὲ πρόσθ' ἵππων Νηληϊάδαο γέροντος,
<hom. il. 8.101>	καί μιν φωνήσας ἔπεα πτερόεντα προσηύδα:
<hom. il. 8.102>	ὦ γέρον ἦ μάλα δή σε νέοι τείρουσι μαχηταί,
<hom. il. 8.103>	σὴ δὲ βίη λέλυται, χαλεπὸν δέ σε γῆρας ὀπάζει,
<hom. il. 8.104>	ἠπεδανὸς δέ νύ τοι θεράπων, βραδέες δέ τοι ἵπποι.
<hom. il. 8.105>	ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι
<hom. il. 8.106>	οἷοι Τρώϊοι ἵπποι ἐπιστάμενοι πεδίοιο
<hom. il. 8.107>	κραιπνὰ μάλ' ἔνθα καὶ ἔνθα διωκέμεν ἠδὲ φέβεσθαι,
<hom. il. 8.108>	οὕς ποτ' ἀπ' Αἰνείαν ἑλόμην μήστωρε φόβοιο.
<hom. il. 8.109>	τούτω μὲν θεράποντε κομείτων, τώδε δὲ νῶϊ
<hom. il. 8.110>	Τρωσὶν ἐφ' ἱπποδάμοις ἰθύνομεν, ὄφρα καὶ ̔́Εκτωρ
<hom. il. 8.111>	εἴσεται εἰ καὶ ἐμὸν δόρυ μαίνεται ἐν παλάμῃσιν.

<hom. il. 8.112>	ὣς ἔφατ', οὐδ' ἀπίθησε Γερήνιος ἱππότα Νέστωρ.
<hom. il. 8.113>	Νεστορέας μὲν ἔπειθ' ἵππους θεράποντε κομείτην
<hom. il. 8.114>	ἴφθιμοι Σθένελός τε καὶ Εὐρυμέδων ἀγαπήνωρ.
<hom. il. 8.115>	τὼ δ' εἰς ἀμφοτέρω Διομήδεος ἅρματα βήτην:
<hom. il. 8.116>	Νέστωρ δ' ἐν χείρεσσι λάβ' ἡνία σιγαλόεντα,
<hom. il. 8.117>	μάστιξεν δ' ἵππους: τάχα δ' ̔́Εκτορος ἄγχι γένοντο.
<hom. il. 8.118>	τοῦ δ' ἰθὺς μεμαῶτος ἀκόντισε Τυδέος υἱός:
<hom. il. 8.119>	καὶ τοῦ μέν ῥ' ἀφάμαρτεν, ὃ δ' ἡνίοχον θεράποντα
<hom. il. 8.120>	υἱὸν ὑπερθύμου Θηβαίου ̓Ηνιοπῆα
<hom. il. 8.121>	ἵππων ἡνί' ἔχοντα βάλε στῆθος παρὰ μαζόν.
<hom. il. 8.122>	ἤριπε δ' ἐξ ὀχέων, ὑπερώησαν δέ οἱ ἵπποι
<hom. il. 8.123>	ὠκύποδες: τοῦ δ' αὖθι λύθη ψυχή τε μένος τε.
<hom. il. 8.124>	̔́Εκτορα δ' αἰνὸν ἄχος πύκασε φρένας ἡνιόχοιο:
<hom. il. 8.125>	τὸν μὲν ἔπειτ' εἴασε καὶ ἀχνύμενός περ ἑταίρου
<hom. il. 8.126>	κεῖσθαι, ὃ δ' ἡνίοχον μέθεπε θρασύν: οὐδ' ἄρ' ἔτι δὴν
<hom. il. 8.127>	ἵππω δευέσθην σημάντορος: αἶψα γὰρ εὗρεν
<hom. il. 8.128>	̓Ιφιτίδην ̓Αρχεπτόλεμον θρασύν, ὅν ῥα τόθ' ἵππων
<hom. il. 8.129>	ὠκυπόδων ἐπέβησε, δίδου δέ οἱ ἡνία χερσίν.

<hom. il. 8.130>	ἔνθά κε λοιγὸς ἔην καὶ ἀμήχανα ἔργα γένοντο,
<hom. il. 8.131>	καί νύ κε σήκασθεν κατὰ ̓́Ιλιον ἠύ̈τε ἄρνες,
<hom. il. 8.132>	εἰ μὴ ἄρ' ὀξὺ νόησε πατὴρ ἀνδρῶν τε θεῶν τε:
<hom. il. 8.133>	βροντήσας δ' ἄρα δεινὸν ἀφῆκ' ἀργῆτα κεραυνόν,
<hom. il. 8.134>	κὰδ δὲ πρόσθ' ἵππων Διομήδεος ἧκε χαμᾶζε:
<hom. il. 8.135>	δεινὴ δὲ φλὸξ ὦρτο θεείου καιομένοιο,
<hom. il. 8.136>	τὼ δ' ἵππω δείσαντε καταπτήτην ὑπ' ὄχεσφι:
<hom. il. 8.137>	Νέστορα δ' ἐκ χειρῶν φύγον ἡνία σιγαλόεντα,
<hom. il. 8.138>	δεῖσε δ' ὅ γ' ἐν θυμῷ, Διομήδεα δὲ προσέειπε:
<hom. il. 8.139>	Τυδεί̈δη ἄγε δ' αὖτε φόβον δ' ἔχε μώνυχας ἵππους.
<hom. il. 8.140>	ἦ οὐ γιγνώσκεις ὅ τοι ἐκ Διὸς οὐχ ἕπετ' ἀλκή;
<hom. il. 8.141>	νῦν μὲν γὰρ τούτῳ Κρονίδης Ζεὺς κῦδος ὀπάζει
<hom. il. 8.142>	σήμερον: ὕστερον αὖτε καὶ ἡμῖν, αἴ κ' ἐθέλῃσι,
<hom. il. 8.143>	δώσει: ἀνὴρ δέ κεν οὔ τι Διὸς νόον εἰρύσσαιτο
<hom. il. 8.144>	οὐδὲ μάλ' ἴφθιμος, ἐπεὶ ἦ πολὺ φέρτερός ἐστι.

<hom. il. 8.145>	τὸν δ' ἠμείβετ' ἔπειτα βοὴν ἀγαθὸς Διομήδης:
<hom. il. 8.146>	ναὶ δὴ ταῦτά γε πάντα γέρον κατὰ μοῖραν ἔειπες:
<hom. il. 8.147>	ἀλλὰ τόδ' αἰνὸν ἄχος κραδίην καὶ θυμὸν ἱκάνει:
<hom. il. 8.148>	̔́Εκτωρ γάρ ποτε φήσει ἐνὶ Τρώεσς' ἀγορεύων:
<hom. il. 8.149>	Τυδεί̈δης ὑπ' ἐμεῖο φοβεύμενος ἵκετο νῆας.
<hom. il. 8.150>	ὥς ποτ' ἀπειλήσει: τότε μοι χάνοι εὐρεῖα χθών.

<hom. il. 8.151>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom. il. 8.152>	ὤ μοι Τυδέος υἱὲ δαί̈φρονος, οἷον ἔειπες.
<hom. il. 8.153>	εἴ περ γάρ ς' ̔́Εκτωρ γε κακὸν καὶ ἀνάλκιδα φήσει,
<hom. il. 8.154>	ἀλλ' οὐ πείσονται Τρῶες καὶ Δαρδανίωνες
<hom. il. 8.155>	καὶ Τρώων ἄλοχοι μεγαθύμων ἀσπιστάων,
<hom. il. 8.156>	τάων ἐν κονίῃσι βάλες θαλεροὺς παρακοίτας.

<hom. il. 8.157>	ὣς ἄρα φωνήσας φύγαδε τράπε μώνυχας ἵππους
<hom. il. 8.158>	αὖτις ἀν' ἰωχμόν: ἐπὶ δὲ Τρῶές τε καὶ ̔́Εκτωρ
<hom. il. 8.159>	ἠχῇ θεσπεσίῃ βέλεα στονόεντα χέοντο.
<hom. il. 8.160>	τῷ δ' ἐπὶ μακρὸν ἄϋσε μέγας κορυθαίολος ̔́Εκτωρ:
<hom. il. 8.161>	Τυδεί̈δη περὶ μέν σε τίον Δαναοὶ ταχύπωλοι
<hom. il. 8.162>	ἕδρῃ τε κρέασίν τε ἰδὲ πλείοις δεπάεσσι:
<hom. il. 8.163>	νῦν δέ ς' ἀτιμήσουσι: γυναικὸς ἄρ' ἀντὶ τέτυξο.
<hom. il. 8.164>	ἔρρε κακὴ γλήνη, ἐπεὶ οὐκ εἴξαντος ἐμεῖο
<hom. il. 8.165>	πύργων ἡμετέρων ἐπιβήσεαι, οὐδὲ γυναῖκας
<hom. il. 8.166>	ἄξεις ἐν νήεσσι: πάρος τοι δαίμονα δώσω.

<hom. il. 8.167>	ὣς φάτο, Τυδεί̈δης δὲ διάνδιχα μερμήριξεν
<hom. il. 8.168>	ἵππους τε στρέψαι καὶ ἐναντίβιον μαχέσασθαι.
<hom. il. 8.169>	τρὶς μὲν μερμήριξε κατὰ φρένα καὶ κατὰ θυμόν,
<hom. il. 8.170>	τρὶς δ' ἄρ' ἀπ' ̓Ιδαίων ὀρέων κτύπε μητίετα Ζεὺς
<hom. il. 8.171>	σῆμα τιθεὶς Τρώεσσι μάχης ἑτεραλκέα νίκην.
<hom. il. 8.172>	̔́Εκτωρ δὲ Τρώεσσιν ἐκέκλετο μακρὸν ἀύ̈σας:
<hom. il. 8.173>	Τρῶες καὶ Λύκιοι καὶ Δάρδανοι ἀγχιμαχηταὶ
<hom. il. 8.174>	ἀνέρες ἔστε φίλοι, μνήσασθε δὲ θούριδος ἀλκῆς.
<hom. il. 8.175>	γιγνώσκω δ' ὅτι μοι πρόφρων κατένευσε Κρονίων
<hom. il. 8.176>	νίκην καὶ μέγα κῦδος, ἀτὰρ Δαναοῖσί γε πῆμα:
<hom. il. 8.177>	νήπιοι οἳ ἄρα δὴ τάδε τείχεα μηχανόωντο
<hom. il. 8.178>	ἀβλήχρ' οὐδενόσωρα: τὰ δ' οὐ μένος ἁμὸν ἐρύξει:
<hom. il. 8.179>	ἵπποι δὲ ῥέα τάφρον ὑπερθορέονται ὀρυκτήν.
<hom. il. 8.180>	ἀλλ' ὅτε κεν δὴ νηυσὶν ἔπι γλαφυρῇσι γένωμαι,
<hom. il. 8.181>	μνημοσύνη τις ἔπειτα πυρὸς δηί̈οιο γενέσθω,
<hom. il. 8.182>	ὡς πυρὶ νῆας ἐνιπρήσω, κτείνω δὲ καὶ αὐτοὺς
<hom. il. 8.183>	̓Αργείους παρὰ νηυσὶν ἀτυζομένους ὑπὸ καπνοῦ.

<hom. il. 8.184>	ὣς εἰπὼν ἵπποισιν ἐκέκλετο φώνησέν τε:
<hom. il. 8.185>	Ξάνθέ τε καὶ σὺ Πόδαργε καὶ Αἴθων Λάμπέ τε δῖε
<hom. il. 8.186>	νῦν μοι τὴν κομιδὴν ἀποτίνετον, ἣν μάλα πολλὴν
<hom. il. 8.187>	̓Ανδρομάχη θυγάτηρ μεγαλήτορος ̓Ηετίωνος
<hom. il. 8.188>	ὑμῖν πὰρ προτέροισι μελίφρονα πυρὸν ἔθηκεν
<hom. il. 8.189>	οἶνόν τ' ἐγκεράσασα πιεῖν, ὅτε θυμὸς ἀνώγοι,
<hom. il. 8.190>	ἢ ἐμοί, ὅς πέρ οἱ θαλερὸς πόσις εὔχομαι εἶναι.
<hom. il. 8.191>	ἀλλ' ἐφομαρτεῖτον καὶ σπεύδετον ὄφρα λάβωμεν
<hom. il. 8.192>	ἀσπίδα Νεστορέην, τῆς νῦν κλέος οὐρανὸν ἵκει
<hom. il. 8.193>	πᾶσαν χρυσείην ἔμεναι, κανόνας τε καὶ αὐτήν,
<hom. il. 8.194>	αὐτὰρ ἀπ' ὤμοιιν Διομήδεος ἱπποδάμοιο
<hom. il. 8.195>	δαιδάλεον θώρηκα, τὸν ̔́Ηφαιστος κάμε τεύχων.
<hom. il. 8.196>	εἰ τούτω κε λάβοιμεν, ἐελποίμην κεν ̓Αχαιοὺς
<hom. il. 8.197>	αὐτονυχὶ νηῶν ἐπιβησέμεν ὠκειάων.

<hom. il. 8.198>	ὣς ἔφατ' εὐχόμενος, νεμέσησε δὲ πότνια ̔́Ηρη,
<hom. il. 8.199>	σείσατο δ' εἰνὶ θρόνῳ, ἐλέλιξε δὲ μακρὸν ̓́Ολυμπον,
<hom. il. 8.200>	καί ῥα Ποσειδάωνα μέγαν θεὸν ἀντίον ηὔδα:
<hom. il. 8.201>	ὢ πόποι ἐννοσίγαι' εὐρυσθενές, οὐδέ νυ σοί περ
<hom. il. 8.202>	ὀλλυμένων Δαναῶν ὀλοφύρεται ἐν φρεσὶ θυμός.
<hom. il. 8.203>	οἳ δέ τοι εἰς ̔Ελίκην τε καὶ Αἰγὰς δῶρ' ἀνάγουσι
<hom. il. 8.204>	πολλά τε καὶ χαρίεντα: σὺ δέ σφισι βούλεο νίκην.
<hom. il. 8.205>	εἴ περ γάρ κ' ἐθέλοιμεν, ὅσοι Δαναοῖσιν ἀρωγοί,
<hom. il. 8.206>	Τρῶας ἀπώσασθαι καὶ ἐρυκέμεν εὐρύοπα Ζῆν,
<hom. il. 8.207>	αὐτοῦ κ' ἔνθ' ἀκάχοιτο καθήμενος οἶος ἐν ̓́Ιδῃ.

<hom. il. 8.208>	τὴν δὲ μέγ' ὀχθήσας προσέφη κρείων ἐνοσίχθων:
<hom. il. 8.209>	̔́Ηρη ἀπτοεπὲς ποῖον τὸν μῦθον ἔειπες.
<hom. il. 8.210>	οὐκ ἂν ἔγωγ' ἐθέλοιμι Διὶ Κρονίωνι μάχεσθαι
<hom. il. 8.211>	ἡμέας τοὺς ἄλλους, ἐπεὶ ἦ πολὺ φέρτερός ἐστιν.

<hom. il. 8.212>	ὣς οἳ μὲν τοιαῦτα πρὸς ἀλλήλους ἀγόρευον:
<hom. il. 8.213>	τῶν δ' ὅσον ἐκ νηῶν ἀπὸ πύργου τάφρος ἔεργε
<hom. il. 8.214>	πλῆθεν ὁμῶς ἵππων τε καὶ ἀνδρῶν ἀσπιστάων
<hom. il. 8.215>	εἰλομένων: εἴλει δὲ θοῷ ἀτάλαντος ̓́Αρηϊ
<hom. il. 8.216>	̔́Εκτωρ Πριαμίδης, ὅτε οἱ Ζεὺς κῦδος ἔδωκε.
<hom. il. 8.217>	καί νύ κ' ἐνέπρησεν πυρὶ κηλέῳ νῆας ἐί̈σας,
<hom. il. 8.218>	εἰ μὴ ἐπὶ φρεσὶ θῆκ' ̓Αγαμέμνονι πότνια ̔́Ηρη
<hom. il. 8.219>	αὐτῷ ποιπνύσαντι θοῶς ὀτρῦναι ̓Αχαιούς.
<hom. il. 8.220>	βῆ δ' ἰέναι παρά τε κλισίας καὶ νῆας ̓Αχαιῶν
<hom. il. 8.221>	πορφύρεον μέγα φᾶρος ἔχων ἐν χειρὶ παχείῃ,
<hom. il. 8.222>	στῆ δ' ἐπ' ̓Οδυσσῆος μεγακήτεϊ νηὶ̈ μελαίνῃ,
<hom. il. 8.223>	ἥ ῥ' ἐν μεσσάτῳ ἔσκε γεγωνέμεν ἀμφοτέρωσε,
<hom. il. 8.224>	ἠμὲν ἐπ' Αἴαντος κλισίας Τελαμωνιάδαο
<hom. il. 8.225>	ἠδ' ἐπ' ̓Αχιλλῆος, τοί ῥ' ἔσχατα νῆας ἐί̈σας
<hom. il. 8.226>	εἴρυσαν, ἠνορέῃ πίσυνοι καὶ κάρτεϊ χειρῶν:
<hom. il. 8.227>	ἤϋσεν δὲ διαπρύσιον Δαναοῖσι γεγωνώς:
<hom. il. 8.228>	αἰδὼς ̓Αργεῖοι, κάκ' ἐλέγχεα, εἶδος ἀγητοί:
<hom. il. 8.229>	πῇ ἔβαν εὐχωλαί, ὅτε δὴ φάμεν εἶναι ἄριστοι,
<hom. il. 8.230>	ἃς ὁπότ' ἐν Λήμνῳ κενεαυχέες ἠγοράασθε,
<hom. il. 8.231>	ἔσθοντες κρέα πολλὰ βοῶν ὀρθοκραιράων
<hom. il. 8.232>	πίνοντες κρητῆρας ἐπιστεφέας οἴνοιο,
<hom. il. 8.233>	Τρώων ἄνθ' ἑκατόν τε διηκοσίων τε ἕκαστος
<hom. il. 8.234>	στήσεσθ' ἐν πολέμῳ: νῦν δ' οὐδ' ἑνὸς ἄξιοί εἰμεν
<hom. il. 8.235>	̔́Εκτορος, ὃς τάχα νῆας ἐνιπρήσει πυρὶ κηλέῳ.
<hom. il. 8.236>	Ζεῦ πάτερ, ἦ ῥά τιν' ἤδη ὑπερμενέων βασιλήων
<hom. il. 8.237>	τῇδ' ἄτῃ ἄασας καί μιν μέγα κῦδος ἀπηύρας;
<hom. il. 8.238>	οὐ μὲν δή ποτέ φημι τεὸν περικαλλέα βωμὸν
<hom. il. 8.239>	νηὶ̈ πολυκλήϊδι παρελθέμεν ἐνθάδε ἔρρων,
<hom. il. 8.240>	ἀλλ' ἐπὶ πᾶσι βοῶν δημὸν καὶ μηρί' ἔκηα
<hom. il. 8.241>	ἱέμενος Τροίην εὐτείχεον ἐξαλαπάξαι.
<hom. il. 8.242>	ἀλλὰ Ζεῦ τόδε πέρ μοι ἐπικρήηνον ἐέλδωρ:
<hom. il. 8.243>	αὐτοὺς δή περ ἔασον ὑπεκφυγέειν καὶ ἀλύξαι,
<hom. il. 8.244>	μηδ' οὕτω Τρώεσσιν ἔα δάμνασθαι ̓Αχαιούς.

<hom. il. 8.245>	ὣς φάτο, τὸν δὲ πατὴρ ὀλοφύρατο δάκρυ χέοντα,
<hom. il. 8.246>	νεῦσε δέ οἱ λαὸν σόον ἔμμεναι οὐδ' ἀπολέσθαι.
<hom. il. 8.247>	αὐτίκα δ' αἰετὸν ἧκε τελειότατον πετεηνῶν,
<hom. il. 8.248>	νεβρὸν ἔχοντ' ὀνύχεσσι τέκος ἐλάφοιο ταχείης:
<hom. il. 8.249>	πὰρ δὲ Διὸς βωμῷ περικαλλέϊ κάββαλε νεβρόν,
<hom. il. 8.250>	ἔνθα πανομφαίῳ Ζηνὶ ῥέζεσκον ̓Αχαιοί.
<hom. il. 8.251>	οἳ δ' ὡς οὖν εἴδονθ' ὅ τ' ἄρ' ἐκ Διὸς ἤλυθεν ὄρνις,
<hom. il. 8.252>	μᾶλλον ἐπὶ Τρώεσσι θόρον, μνήσαντο δὲ χάρμης.

<hom. il. 8.253>	ἔνθ' οὔ τις πρότερος Δαναῶν πολλῶν περ ἐόντων
<hom. il. 8.254>	εὔξατο Τυδεί̈δαο πάρος σχέμεν ὠκέας ἵππους
<hom. il. 8.255>	τάφρου τ' ἐξελάσαι καὶ ἐναντίβιον μαχέσασθαι,
<hom. il. 8.256>	ἀλλὰ πολὺ πρῶτος Τρώων ἕλεν ἄνδρα κορυστὴν
<hom. il. 8.257>	Φραδμονίδην ̓Αγέλαον: ὃ μὲν φύγαδ' ἔτραπεν ἵππους:
<hom. il. 8.258>	τῷ δὲ μεταστρεφθέντι μεταφρένῳ ἐν δόρυ πῆξεν
<hom. il. 8.259>	ὤμων μεσσηγύς, διὰ δὲ στήθεσφιν ἔλασσεν:
<hom. il. 8.260>	ἤριπε δ' ἐξ ὀχέων, ἀράβησε δὲ τεύχε' ἐπ' αὐτῷ.

<hom. il. 8.261>	τὸν δὲ μετ' ̓Ατρεί̈δαι ̓Αγαμέμνων καὶ Μενέλαος,
<hom. il. 8.262>	τοῖσι δ' ἐπ' Αἴαντες θοῦριν ἐπιειμένοι ἀλκήν,
<hom. il. 8.263>	τοῖσι δ' ἐπ' ̓Ιδομενεὺς καὶ ὀπάων ̓Ιδομενῆος
<hom. il. 8.264>	Μηριόνης ἀτάλαντος ̓Ενυαλίῳ ἀνδρειφόντῃ,
<hom. il. 8.265>	τοῖσι δ' ἐπ' Εὐρύπυλος Εὐαίμονος ἀγλαὸς υἱός:
<hom. il. 8.266>	Τεῦκρος δ' εἴνατος ἦλθε παλίντονα τόξα τιταίνων,
<hom. il. 8.267>	στῆ δ' ἄρ' ὑπ' Αἴαντος σάκεϊ Τελαμωνιάδαο.
<hom. il. 8.268>	ἔνθ' Αἴας μὲν ὑπεξέφερεν σάκος: αὐτὰρ ὅ γ' ἥρως
<hom. il. 8.269>	παπτήνας, ἐπεὶ ἄρ τιν' ὀϊστεύσας ἐν ὁμίλῳ
<hom. il. 8.270>	βεβλήκοι, ὃ μὲν αὖθι πεσὼν ἀπὸ θυμὸν ὄλεσσεν,
<hom. il. 8.271>	αὐτὰρ ὃ αὖτις ἰὼν πάϊς ὣς ὑπὸ μητέρα δύσκεν
<hom. il. 8.272>	εἰς Αἴανθ': ὃ δέ μιν σάκεϊ κρύπτασκε φαεινῷ.

<hom. il. 8.273>	ἔνθα τίνα πρῶτον Τρώων ἕλε Τεῦκρος ἀμύμων;
<hom. il. 8.274>	̓Ορσίλοχον μὲν πρῶτα καὶ ̓́Ορμενον ἠδ' ̓Οφελέστην
<hom. il. 8.275>	Δαίτορά τε Χρομίον τε καὶ ἀντίθεον Λυκοφόντην
<hom. il. 8.276>	καὶ Πολυαιμονίδην ̓Αμοπάονα καὶ Μελάνιππον,
<hom. il. 8.277>	πάντας ἐπασσυτέρους πέλασε χθονὶ πουλυβοτείρῃ.
<hom. il. 8.278>	τὸν δὲ ἰδὼν γήθησεν ἄναξ ἀνδρῶν ̓Αγαμέμνων
<hom. il. 8.279>	τόξου ἄπο κρατεροῦ Τρώων ὀλέκοντα φάλαγγας:
<hom. il. 8.280>	στῆ δὲ παρ' αὐτὸν ἰὼν καί μιν πρὸς μῦθον ἔειπε:
<hom. il. 8.281>	Τεῦκρε φίλη κεφαλή, Τελαμώνιε κοίρανε λαῶν
<hom. il. 8.282>	βάλλ' οὕτως, αἴ κέν τι φόως Δαναοῖσι γένηαι
<hom. il. 8.283>	πατρί τε σῷ Τελαμῶνι, ὅ ς' ἔτρεφε τυτθὸν ἐόντα,
<hom. il. 8.284>	καί σε νόθον περ ἐόντα κομίσσατο ᾧ ἐνὶ οἴκῳ:
<hom. il. 8.285>	τὸν καὶ τηλόθ' ἐόντα ἐϋκλείης ἐπίβησον.
<hom. il. 8.286>	σοὶ δ' ἐγὼ ἐξερέω ὡς καὶ τετελεσμένον ἔσται:
<hom. il. 8.287>	αἴ κέν μοι δώῃ Ζεύς τ' αἰγίοχος καὶ ̓Αθήνη
<hom. il. 8.288>	̓Ιλίου ἐξαλαπάξαι ἐϋκτίμενον πτολίεθρον,
<hom. il. 8.289>	πρώτῳ τοι μετ' ἐμὲ πρεσβήϊον ἐν χερὶ θήσω,
<hom. il. 8.290>	ἢ τρίποδ' ἠὲ δύω ἵππους αὐτοῖσιν ὄχεσφιν
<hom. il. 8.291>	ἠὲ γυναῖχ', ἥ κέν τοι ὁμὸν λέχος εἰσαναβαίνοι.

<hom. il. 8.292>	τὸν δ' ἀπαμειβόμενος προσεφώνεε Τεῦκρος ἀμύμων:
<hom. il. 8.293>	̓Ατρεί̈δη κύδιστε τί με σπεύδοντα καὶ αὐτὸν
<hom. il. 8.294>	ὀτρύνεις; οὐ μέν τοι ὅση δύναμίς γε πάρεστι
<hom. il. 8.295>	παύομαι, ἀλλ' ἐξ οὗ προτὶ ̓́Ιλιον ὠσάμεθ' αὐτοὺς
<hom. il. 8.296>	ἐκ τοῦ δὴ τόξοισι δεδεγμένος ἄνδρας ἐναίρω.
<hom. il. 8.297>	ὀκτὼ δὴ προέηκα τανυγλώχινας ὀϊστούς,
<hom. il. 8.298>	πάντες δ' ἐν χροὶ̈ πῆχθεν ἀρηϊθόων αἰζηῶν:
<hom. il. 8.299>	τοῦτον δ' οὐ δύναμαι βαλέειν κύνα λυσσητῆρα.

<hom. il. 8.300>	ἦ ῥα καὶ ἄλλον ὀϊστὸν ἀπὸ νευρῆφιν ἴαλλεν
<hom. il. 8.301>	̔́Εκτορος ἀντικρύ, βαλέειν δέ ἑ ἵετο θυμός:
<hom. il. 8.302>	καὶ τοῦ μέν ῥ' ἀφάμαρθ', ὃ δ' ἀμύμονα Γοργυθίωνα
<hom. il. 8.303>	υἱὸν ἐὺ̈ν Πριάμοιο κατὰ στῆθος βάλεν ἰῷ,
<hom. il. 8.304>	τόν ῥ' ἐξ Αἰσύμηθεν ὀπυιομένη τέκε μήτηρ
<hom. il. 8.305>	καλὴ Καστιάνειρα δέμας ἐϊκυῖα θεῇσι.
<hom. il. 8.306>	μήκων δ' ὡς ἑτέρωσε κάρη βάλεν, ἥ τ' ἐνὶ κήπῳ
<hom. il. 8.307>	καρπῷ βριθομένη νοτίῃσί τε εἰαρινῇσιν,
<hom. il. 8.308>	ὣς ἑτέρως' ἤμυσε κάρη πήληκι βαρυνθέν.

<hom. il. 8.309>	Τεῦκρος δ' ἄλλον ὀϊστὸν ἀπὸ νευρῆφιν ἴαλλεν
<hom. il. 8.310>	̔́Εκτορος ἀντικρύ, βαλέειν δέ ἑ ἵετο θυμός.
<hom. il. 8.311>	ἀλλ' ὅ γε καὶ τόθ' ἅμαρτε: παρέσφηλεν γὰρ ̓Απόλλων:
<hom. il. 8.312>	ἀλλ' ̓Αρχεπτόλεμον θρασὺν ̔́Εκτορος ἡνιοχῆα
<hom. il. 8.313>	ἱέμενον πόλεμον δὲ βάλε στῆθος παρὰ μαζόν:
<hom. il. 8.314>	ἤριπε δ' ἐξ ὀχέων, ὑπερώησαν δέ οἱ ἵπποι
<hom. il. 8.315>	ὠκύποδες: τοῦ δ' αὖθι λύθη ψυχή τε μένος τε.
<hom. il. 8.316>	̔́Εκτορα δ' αἰνὸν ἄχος πύκασε φρένας ἡνιόχοιο:
<hom. il. 8.317>	τὸν μὲν ἔπειτ' εἴασε καὶ ἀχνύμενός περ ἑταίρου,
<hom. il. 8.318>	Κεβριόνην δ' ἐκέλευσεν ἀδελφεὸν ἐγγὺς ἐόντα
<hom. il. 8.319>	ἵππων ἡνί' ἑλεῖν: ὃ δ' ἄρ' οὐκ ἀπίθησεν ἀκούσας.
<hom. il. 8.320>	αὐτὸς δ' ἐκ δίφροιο χαμαὶ θόρε παμφανόωντος
<hom. il. 8.321>	σμερδαλέα ἰάχων: ὃ δὲ χερμάδιον λάβε χειρί,
<hom. il. 8.322>	βῆ δ' ἰθὺς Τεύκρου, βαλέειν δέ ἑ θυμὸς ἀνώγει.
<hom. il. 8.323>	ἤτοι ὃ μὲν φαρέτρης ἐξείλετο πικρὸν ὀϊστόν,
<hom. il. 8.324>	θῆκε δ' ἐπὶ νευρῇ: τὸν δ' αὖ κορυθαίολος ̔́Εκτωρ
<hom. il. 8.325>	αὐερύοντα παρ' ὦμον, ὅθι κληὶ̈ς ἀποέργει
<hom. il. 8.326>	αὐχένα τε στῆθός τε, μάλιστα δὲ καίριόν ἐστι,
<hom. il. 8.327>	τῇ ῥ' ἐπὶ οἷ μεμαῶτα βάλεν λίθῳ ὀκριόεντι,
<hom. il. 8.328>	ῥῆξε δέ οἱ νευρήν: νάρκησε δὲ χεὶρ ἐπὶ καρπῷ,
<hom. il. 8.329>	στῆ δὲ γνὺξ ἐριπών, τόξον δέ οἱ ἔκπεσε χειρός.
<hom. il. 8.330>	Αἴας δ' οὐκ ἀμέλησε κασιγνήτοιο πεσόντος,
<hom. il. 8.331>	ἀλλὰ θέων περίβη καί οἱ σάκος ἀμφεκάλυψε.
<hom. il. 8.332>	τὸν μὲν ἔπειθ' ὑποδύντε δύω ἐρίηρες ἑταῖροι
<hom. il. 8.333>	Μηκιστεὺς ̓Εχίοιο πάϊς καὶ δῖος ̓Αλάστωρ
<hom. il. 8.334>	νῆας ἔπι γλαφυρὰς φερέτην βαρέα στενάχοντα.

<hom. il. 8.335>	ἂψ δ' αὖτις Τρώεσσιν ̓Ολύμπιος ἐν μένος ὦρσεν:
<hom. il. 8.336>	οἳ δ' ἰθὺς τάφροιο βαθείης ὦσαν ̓Αχαιούς:
<hom. il. 8.337>	̔́Εκτωρ δ' ἐν πρώτοισι κίε σθένεϊ βλεμεαίνων.
<hom. il. 8.338>	ὡς δ' ὅτε τίς τε κύων συὸς ἀγρίου ἠὲ λέοντος
<hom. il. 8.339>	ἅπτηται κατόπισθε ποσὶν ταχέεσσι διώκων
<hom. il. 8.340>	ἰσχία τε γλουτούς τε, ἑλισσόμενόν τε δοκεύει,
<hom. il. 8.341>	ὣς ̔́Εκτωρ ὤπαζε κάρη κομόωντας ̓Αχαιούς,
<hom. il. 8.342>	αἰὲν ἀποκτείνων τὸν ὀπίστατον: οἳ δὲ φέβοντο.
<hom. il. 8.343>	αὐτὰρ ἐπεὶ διά τε σκόλοπας καὶ τάφρον ἔβησαν
<hom. il. 8.344>	φεύγοντες, πολλοὶ δὲ δάμεν Τρώων ὑπὸ χερσίν,
<hom. il. 8.345>	οἳ μὲν δὴ παρὰ νηυσὶν ἐρητύοντο μένοντες,
<hom. il. 8.346>	ἀλλήλοισί τε κεκλόμενοι καὶ πᾶσι θεοῖσι
<hom. il. 8.347>	χεῖρας ἀνίσχοντες μεγάλ' εὐχετόωντο ἕκαστος:
<hom. il. 8.348>	̔́Εκτωρ δ' ἀμφιπεριστρώφα καλλίτριχας ἵππους
<hom. il. 8.349>	Γοργοῦς ὄμματ' ἔχων ἠδὲ βροτολοιγοῦ ̓́Αρηος.

<hom. il. 8.350>	τοὺς δὲ ἰδοῦς' ἐλέησε θεὰ λευκώλενος ̔́Ηρη,
<hom. il. 8.351>	αἶψα δ' ̓Αθηναίην ἔπεα πτερόεντα προσηύδα:
<hom. il. 8.352>	ὢ πόποι αἰγιόχοιο Διὸς τέκος οὐκέτι νῶϊ
<hom. il. 8.353>	ὀλλυμένων Δαναῶν κεκαδησόμεθ' ὑστάτιόν περ;
<hom. il. 8.354>	οἵ κεν δὴ κακὸν οἶτον ἀναπλήσαντες ὄλωνται
<hom. il. 8.355>	ἀνδρὸς ἑνὸς ῥιπῇ, ὃ δὲ μαίνεται οὐκέτ' ἀνεκτῶς
<hom. il. 8.356>	̔́Εκτωρ Πριαμίδης, καὶ δὴ κακὰ πολλὰ ἔοργε.

<hom. il. 8.357>	τὴν δ' αὖτε προσέειπε θεὰ γλαυκῶπις ̓Αθήνη:
<hom. il. 8.358>	καὶ λίην οὗτός γε μένος θυμόν τ' ὀλέσειε
<hom. il. 8.359>	χερσὶν ὑπ' ̓Αργείων φθίμενος ἐν πατρίδι γαίῃ:
<hom. il. 8.360>	ἀλλὰ πατὴρ οὑμὸς φρεσὶ μαίνεται οὐκ ἀγαθῇσι
<hom. il. 8.361>	σχέτλιος, αἰὲν ἀλιτρός, ἐμῶν μενέων ἀπερωεύς:
<hom. il. 8.362>	οὐδέ τι τῶν μέμνηται, ὅ οἱ μάλα πολλάκις υἱὸν
<hom. il. 8.363>	τειρόμενον σώεσκον ὑπ' Εὐρυσθῆος ἀέθλων.
<hom. il. 8.364>	ἤτοι ὃ μὲν κλαίεσκε πρὸς οὐρανόν, αὐτὰρ ἐμὲ Ζεὺς
<hom. il. 8.365>	τῷ ἐπαλεξήσουσαν ἀπ' οὐρανόθεν προί̈αλλεν.
<hom. il. 8.366>	εἰ γὰρ ἐγὼ τάδε ᾔδε' ἐνὶ φρεσὶ πευκαλίμῃσιν
<hom. il. 8.367>	εὖτέ μιν εἰς ̓Αί̈δαο πυλάρταο προὔπεμψεν
<hom. il. 8.368>	ἐξ ̓Ερέβευς ἄξοντα κύνα στυγεροῦ ̓Αί̈δαο,
<hom. il. 8.369>	οὐκ ἂν ὑπεξέφυγε Στυγὸς ὕδατος αἰπὰ ῥέεθρα.
<hom. il. 8.370>	νῦν δ' ἐμὲ μὲν στυγέει, Θέτιδος δ' ἐξήνυσε βουλάς,
<hom. il. 8.371>	ἥ οἱ γούνατ' ἔκυσσε καὶ ἔλλαβε χειρὶ γενείου,
<hom. il. 8.372>	λισσομένη τιμῆσαι ̓Αχιλλῆα πτολίπορθον.
<hom. il. 8.373>	ἔσται μὰν ὅτ' ἂν αὖτε φίλην γλαυκώπιδα εἴπῃ.
<hom. il. 8.374>	ἀλλὰ σὰ μὲν νῦν νῶϊν ἐπέντυε μώνυχας ἵππους,
<hom. il. 8.375>	ὄφρ' ἂν ἐγὼ καταδῦσα Διὸς δόμον αἰγιόχοιο
<hom. il. 8.376>	τεύχεσιν ἐς πόλεμον θωρήξομαι, ὄφρα ἴδωμαι
<hom. il. 8.377>	ἢ νῶϊ Πριάμοιο πάϊς κορυθαίολος ̔́Εκτωρ
<hom. il. 8.378>	γηθήσει προφανέντε ἀνὰ πτολέμοιο γεφύρας,
<hom. il. 8.379>	ἦ τις καὶ Τρώων κορέει κύνας ἠδ' οἰωνοὺς
<hom. il. 8.380>	δημῷ καὶ σάρκεσσι, πεσὼν ἐπὶ νηυσὶν ̓Αχαιῶν.

<hom. il. 8.381>	ὣς ἔφατ', οὐδ' ἀπίθησε θεὰ λευκώλενος ̔́Ηρη.
<hom. il. 8.382>	ἣ μὲν ἐποιχομένη χρυσάμπυκας ἔντυεν ἵππους
<hom. il. 8.383>	̔́Ηρη πρέσβα θεὰ θυγάτηρ μεγάλοιο Κρόνοιο:
<hom. il. 8.384>	αὐτὰρ ̓Αθηναίη κούρη Διὸς αἰγιόχοιο
<hom. il. 8.385>	πέπλον μὲν κατέχευεν ἑανὸν πατρὸς ἐπ' οὔδει
<hom. il. 8.386>	ποικίλον, ὅν ῥ' αὐτὴ ποιήσατο καὶ κάμε χερσίν,
<hom. il. 8.387>	ἣ δὲ χιτῶν' ἐνδῦσα Διὸς νεφεληγερέταο
<hom. il. 8.388>	τεύχεσιν ἐς πόλεμον θωρήσσετο δακρυόεντα.
<hom. il. 8.389>	ἐς δ' ὄχεα φλόγεα ποσὶ βήσετο, λάζετο δ' ἔγχος
<hom. il. 8.390>	βριθὺ μέγα στιβαρόν, τῷ δάμνησι στίχας ἀνδρῶν
<hom. il. 8.391>	ἡρώων, τοῖσίν τε κοτέσσεται ὀβριμοπάτρη.
<hom. il. 8.392>	̔́Ηρη δὲ μάστιγι θοῶς ἐπεμαίετ' ἄρ' ἵππους:
<hom. il. 8.393>	αὐτόμαται δὲ πύλαι μύκον οὐρανοῦ ἃς ἔχον ̔͂Ωραι,
<hom. il. 8.394>	τῇς ἐπιτέτραπται μέγας οὐρανὸς Οὔλυμπός τε
<hom. il. 8.395>	ἠμὲν ἀνακλῖναι πυκινὸν νέφος ἠδ' ἐπιθεῖναι.
<hom. il. 8.396>	τῇ ῥα δι' αὐτάων κεντρηνεκέας ἔχον ἵππους.

<hom. il. 8.397>	Ζεὺς δὲ πατὴρ ̓́Ιδηθεν ἐπεὶ ἴδε χώσατ' ἄρ' αἰνῶς,
<hom. il. 8.398>	̓͂Ιριν δ' ὄτρυνε χρυσόπτερον ἀγγελέουσαν:
<hom. il. 8.399>	βάσκ' ἴθι ̓͂Ιρι ταχεῖα, πάλιν τρέπε μηδ' ἔα ἄντην
<hom. il. 8.400>	ἔρχεσθ': οὐ γὰρ καλὰ συνοισόμεθα πτόλεμον δέ.
<hom. il. 8.401>	ὧδε γὰρ ἐξερέω, τὸ δὲ καὶ τετελεσμένον ἔσται:
<hom. il. 8.402>	γυιώσω μέν σφωϊν ὑφ' ἅρμασιν ὠκέας ἵππους,
<hom. il. 8.403>	αὐτὰς δ' ἐκ δίφρου βαλέω κατά θ' ἅρματα ἄξω:
<hom. il. 8.404>	οὐδέ κεν ἐς δεκάτους περιτελλομένους ἐνιαυτοὺς
<hom. il. 8.405>	ἕλκε' ἀπαλθήσεσθον, ἅ κεν μάρπτῃσι κεραυνός:
<hom. il. 8.406>	ὄφρα ἰδῇ γλαυκῶπις ὅτ' ἂν ᾧ πατρὶ μάχηται.
<hom. il. 8.407>	̔́Ηρῃ δ' οὔ τι τόσον νεμεσίζομαι οὐδὲ χολοῦμαι:
<hom. il. 8.408>	αἰεὶ γάρ μοι ἔωθεν ἐνικλᾶν ὅττί κεν εἴπω.

<hom. il. 8.409>	ὣς ἔφατ', ὦρτο δὲ ̓͂Ιρις ἀελλόπος ἀγγελέουσα,
<hom. il. 8.410>	βῆ δ' ἐξ ̓Ιδαίων ὀρέων ἐς μακρὸν ̓́Ολυμπον.
<hom. il. 8.411>	πρώτῃσιν δὲ πύλῃσι πολυπτύχου Οὐλύμποιο
<hom. il. 8.412>	ἀντομένη κατέρυκε, Διὸς δέ σφ' ἔννεπε μῦθον:
<hom. il. 8.413>	πῇ μέματον; τί σφῶϊν ἐνὶ φρεσὶ μαίνεται ἦτορ;
<hom. il. 8.414>	οὐκ ἐάᾳ Κρονίδης ἐπαμυνέμεν ̓Αργείοισιν.
<hom. il. 8.415>	ὧδε γὰρ ἠπείλησε Κρόνου πάϊς, ᾗ τελέει περ,
<hom. il. 8.416>	γυιώσειν μὲν σφῶϊν ὑφ' ἅρμασιν ὠκέας ἵππους,
<hom. il. 8.417>	αὐτὰς δ' ἐκ δίφρου βαλέειν κατά θ' ἅρματα ἄξειν:
<hom. il. 8.418>	οὐδέ κεν ἐς δεκάτους περιτελλομένους ἐνιαυτοὺς
<hom. il. 8.419>	ἕλκε' ἀπαλθήσεσθον, ἅ κεν μάρπτῃσι κεραυνός:
<hom. il. 8.420>	ὄφρα ἰδῇς γλαυκῶπι ὅτ' ἂν σῷ πατρὶ μάχηαι.
<hom. il. 8.421>	̔́Ηρῃ δ' οὔ τι τόσον νεμεσίζεται οὐδὲ χολοῦται:
<hom. il. 8.422>	αἰεὶ γάρ οἱ ἔωθεν ἐνικλᾶν ὅττι κεν εἴπῃ:
<hom. il. 8.423>	ἀλλὰ σύ γ' αἰνοτάτη κύον ἀδεὲς εἰ ἐτεόν γε
<hom. il. 8.424>	τολμήσεις Διὸς ἄντα πελώριον ἔγχος ἀεῖραι.

<hom. il. 8.425>	ἣ μὲν ἄρ' ὣς εἰποῦς' ἀπέβη πόδας ὠκέα ̓͂Ιρις,
<hom. il. 8.426>	αὐτὰρ ̓Αθηναίην ̔́Ηρη πρὸς μῦθον ἔειπεν:
<hom. il. 8.427>	ὢ πόποι αἰγιόχοιο Διὸς τέκος, οὐκέτ' ἔγωγε
<hom. il. 8.428>	νῶϊ ἐῶ Διὸς ἄντα βροτῶν ἕνεκα πτολεμίζειν:
<hom. il. 8.429>	τῶν ἄλλος μὲν ἀποφθίσθω, ἄλλος δὲ βιώτω,
<hom. il. 8.430>	ὅς κε τύχῃ: κεῖνος δὲ τὰ ἃ φρονέων ἐνὶ θυμῷ
<hom. il. 8.431>	Τρωσί τε καὶ Δαναοῖσι δικαζέτω, ὡς ἐπιεικές.

<hom. il. 8.432>	ὣς ἄρα φωνήσασα πάλιν τρέπε μώνυχας ἵππους:
<hom. il. 8.433>	τῇσιν δ' ̔͂Ωραι μὲν λῦσαν καλλίτριχας ἵππους,
<hom. il. 8.434>	καὶ τοὺς μὲν κατέδησαν ἐπ' ἀμβροσίῃσι κάπῃσιν,
<hom. il. 8.435>	ἅρματα δ' ἔκλιναν πρὸς ἐνώπια παμφανόωντα:
<hom. il. 8.436>	αὐταὶ δὲ χρυσέοισιν ἐπὶ κλισμοῖσι κάθιζον
<hom. il. 8.437>	μίγδ' ἄλλοισι θεοῖσι, φίλον τετιημέναι ἦτορ.

<hom. il. 8.438>	Ζεὺς δὲ πατὴρ ̓́Ιδηθεν ἐύ̈τροχον ἅρμα καὶ ἵππους
<hom. il. 8.439>	Οὔλυμπον δὲ δίωκε, θεῶν δ' ἐξίκετο θώκους.
<hom. il. 8.440>	τῷ δὲ καὶ ἵππους μὲν λῦσε κλυτὸς ἐννοσίγαιος,
<hom. il. 8.441>	ἅρματα δ' ἂμ βωμοῖσι τίθει κατὰ λῖτα πετάσσας:
<hom. il. 8.442>	αὐτὸς δὲ χρύσειον ἐπὶ θρόνον εὐρύοπα Ζεὺς
<hom. il. 8.443>	ἕζετο, τῷ δ' ὑπὸ ποσσὶ μέγας πελεμίζετ' ̓́Ολυμπος.
<hom. il. 8.444>	αἳ δ' οἶαι Διὸς ἀμφὶς ̓Αθηναίη τε καὶ ̔́Ηρη
<hom. il. 8.445>	ἥσθην, οὐδέ τί μιν προσεφώνεον οὐδ' ἐρέοντο:
<hom. il. 8.446>	αὐτὰρ ὃ ἔγνω ᾗσιν ἐνὶ φρεσὶ φώνησέν τε:
<hom. il. 8.447>	τίφθ' οὕτω τετίησθον ̓Αθηναίη τε καὶ ̔́Ηρη;
<hom. il. 8.448>	οὐ μέν θην κάμετόν γε μάχῃ ἔνι κυδιανείρῃ
<hom. il. 8.449>	ὀλλῦσαι Τρῶας, τοῖσιν κότον αἰνὸν ἔθεσθε.
<hom. il. 8.450>	πάντως, οἷον ἐμόν γε μένος καὶ χεῖρες ἄαπτοι,
<hom. il. 8.451>	οὐκ ἄν με τρέψειαν ὅσοι θεοί εἰς' ἐν ̓Ολύμπῳ.
<hom. il. 8.452>	σφῶϊν δὲ πρίν περ τρόμος ἔλλαβε φαίδιμα γυῖα
<hom. il. 8.453>	πρὶν πόλεμόν τε ἰδεῖν πολέμοιό τε μέρμερα ἔργα.
<hom. il. 8.454>	ὧδε γὰρ ἐξερέω, τὸ δέ κεν τετελεσμένον ἦεν:
<hom. il. 8.455>	οὐκ ἂν ἐφ' ὑμετέρων ὀχέων πληγέντε κεραυνῷ
<hom. il. 8.456>	ἂψ ἐς ̓́Ολυμπον ἵκεσθον, ἵν' ἀθανάτων ἕδος ἐστίν.

<hom. il. 8.457>	ὣς ἔφαθ', αἳ δ' ἐπέμυξαν ̓Αθηναίη τε καὶ ̔́Ηρη:
<hom. il. 8.458>	πλησίαι αἵ γ' ἥσθην, κακὰ δὲ Τρώεσσι μεδέσθην.
<hom. il. 8.459>	ἤτοι ̓Αθηναίη ἀκέων ἦν οὐδέ τι εἶπε
<hom. il. 8.460>	σκυζομένη Διὶ πατρί, χόλος δέ μιν ἄγριος ᾕρει:
<hom. il. 8.461>	̔́Ηρῃ δ' οὐκ ἔχαδε στῆθος χόλον, ἀλλὰ προσηύδα:
<hom. il. 8.462>	αἰνότατε Κρονίδη ποῖον τὸν μῦθον ἔειπες.
<hom. il. 8.463>	εὖ νυ καὶ ἡμεῖς ἴδμεν ὅ τοι σθένος οὐκ ἀλαπαδνόν:
<hom. il. 8.464>	ἀλλ' ἔμπης Δαναῶν ὀλοφυρόμεθ' αἰχμητάων,
<hom. il. 8.465>	οἵ κεν δὴ κακὸν οἶτον ἀναπλήσαντες ὄλωνται.
<hom. il. 8.466>	ἀλλ' ἤτοι πολέμου μὲν ἀφεξόμεθ', εἰ σὺ κελεύεις:
<hom. il. 8.467>	βουλὴν δ' ̓Αργείοις ὑποθησόμεθ' ἥ τις ὀνήσει,
<hom. il. 8.468>	ὡς μὴ πάντες ὄλωνται ὀδυσσαμένοιο τεοῖο.

<hom. il. 8.469>	τὴν δ' ἀπαμειβόμενος προσέφη νεφεληγερέτα Ζεύς:
<hom. il. 8.470>	ἠοῦς δὴ καὶ μᾶλλον ὑπερμενέα Κρονίωνα
<hom. il. 8.471>	ὄψεαι, αἴ κ' ἐθέλῃσθα, βοῶπις πότνια ̔́Ηρη
<hom. il. 8.472>	ὀλλύντ' ̓Αργείων πουλὺν στρατὸν αἰχμητάων:
<hom. il. 8.473>	οὐ γὰρ πρὶν πολέμου ἀποπαύσεται ὄβριμος ̔́Εκτωρ
<hom. il. 8.474>	πρὶν ὄρθαι παρὰ ναῦφι ποδώκεα Πηλεί̈ωνα,
<hom. il. 8.475>	ἤματι τῷ ὅτ' ἂν οἳ μὲν ἐπὶ πρύμνῃσι μάχωνται
<hom. il. 8.476>	στείνει ἐν αἰνοτάτῳ περὶ Πατρόκλοιο θανόντος:
<hom. il. 8.477>	ὣς γὰρ θέσφατόν ἐστι: σέθεν δ' ἐγὼ οὐκ ἀλεγίζω
<hom. il. 8.478>	χωομένης, οὐδ' εἴ κε τὰ νείατα πείραθ' ἵκηαι
<hom. il. 8.479>	γαίης καὶ πόντοιο, ἵν' ̓Ιάπετός τε Κρόνος τε
<hom. il. 8.480>	ἥμενοι οὔτ' αὐγῇς ̔Υπερίονος ̓Ηελίοιο
<hom. il. 8.481>	τέρποντ' οὔτ' ἀνέμοισι, βαθὺς δέ τε Τάρταρος ἀμφίς:
<hom. il. 8.482>	οὐδ' ἢν ἔνθ' ἀφίκηαι ἀλωμένη, οὔ σευ ἔγωγε
<hom. il. 8.483>	σκυζομένης ἀλέγω, ἐπεὶ οὐ σέο κύντερον ἄλλο.

<hom. il. 8.484>	ὣς φάτο, τὸν δ' οὔ τι προσέφη λευκώλενος ̔́Ηρη.
<hom. il. 8.485>	ἐν δ' ἔπες' ̓Ωκεανῷ λαμπρὸν φάος ἠελίοιο
<hom. il. 8.486>	ἕλκον νύκτα μέλαιναν ἐπὶ ζείδωρον ἄρουραν.
<hom. il. 8.487>	Τρωσὶν μέν ῥ' ἀέκουσιν ἔδυ φάος, αὐτὰρ ̓Αχαιοῖς
<hom. il. 8.488>	ἀσπασίη τρίλλιστος ἐπήλυθε νὺξ ἐρεβεννή.

<hom. il. 8.489>	Τρώων αὖτ' ἀγορὴν ποιήσατο φαίδιμος ̔́Εκτωρ
<hom. il. 8.490>	νόσφι νεῶν ἀγαγὼν ποταμῷ ἔπι δινήεντι,
<hom. il. 8.491>	ἐν καθαρῷ ὅθι δὴ νεκύων διεφαίνετο χῶρος.
<hom. il. 8.492>	ἐξ ἵππων δ' ἀποβάντες ἐπὶ χθόνα μῦθον ἄκουον
<hom. il. 8.493>	τόν ῥ' ̔́Εκτωρ ἀγόρευε Διὶ̈ φίλος: ἐν δ' ἄρα χειρὶ
<hom. il. 8.494>	ἔγχος ἔχ' ἑνδεκάπηχυ: πάροιθε δὲ λάμπετο δουρὸς
<hom. il. 8.495>	αἰχμὴ χαλκείη, περὶ δὲ χρύσεος θέε πόρκης,
<hom. il. 8.496>	τῷ ὅ γ' ἐρεισάμενος ἔπεα Τρώεσσι μετηύδα:
<hom. il. 8.497>	κέκλυτέ μευ Τρῶες καὶ Δάρδανοι ἠδ' ἐπίκουροι:
<hom. il. 8.498>	νῦν ἐφάμην νῆάς τ' ὀλέσας καὶ πάντας ̓Αχαιοὺς
<hom. il. 8.499>	ἂψ ἀπονοστήσειν προτὶ ̓́Ιλιον ἠνεμόεσσαν:
<hom. il. 8.500>	ἀλλὰ πρὶν κνέφας ἦλθε, τὸ νῦν ἐσάωσε μάλιστα
<hom. il. 8.501>	̓Αργείους καὶ νῆας ἐπὶ ῥηγμῖνι θαλάσσης.
<hom. il. 8.502>	ἀλλ' ἤτοι νῦν μὲν πειθώμεθα νυκτὶ μελαίνῃ
<hom. il. 8.503>	δόρπά τ' ἐφοπλισόμεσθα: ἀτὰρ καλλίτριχας ἵππους
<hom. il. 8.504>	λύσαθ' ὑπὲξ ὀχέων, παρὰ δέ σφισι βάλλετ' ἐδωδήν:
<hom. il. 8.505>	ἐκ πόλιος δ' ἄξεσθε βόας καὶ ἴφια μῆλα
<hom. il. 8.506>	καρπαλίμως, οἶνον δὲ μελίφρονα οἰνίζεσθε
<hom. il. 8.507>	σῖτόν τ' ἐκ μεγάρων, ἐπὶ δὲ ξύλα πολλὰ λέγεσθε,
<hom. il. 8.508>	ὥς κεν παννύχιοι μέσφ' ἠοῦς ἠριγενείης
<hom. il. 8.509>	καίωμεν πυρὰ πολλά, σέλας δ' εἰς οὐρανὸν ἵκῃ,
<hom. il. 8.510>	μή πως καὶ διὰ νύκτα κάρη κομόωντες ̓Αχαιοὶ
<hom. il. 8.511>	φεύγειν ὁρμήσωνται ἐπ' εὐρέα νῶτα θαλάσσης.
<hom. il. 8.512>	μὴ μὰν ἀσπουδί γε νεῶν ἐπιβαῖεν ἕκηλοι,
<hom. il. 8.513>	ἀλλ' ὥς τις τούτων γε βέλος καὶ οἴκοθι πέσσῃ
<hom. il. 8.514>	βλήμενος ἢ ἰῷ ἢ ἔγχεϊ ὀξυόεντι
<hom. il. 8.515>	νηὸς ἐπιθρῴσκων, ἵνα τις στυγέῃσι καὶ ἄλλος
<hom. il. 8.516>	Τρωσὶν ἐφ' ἱπποδάμοισι φέρειν πολύδακρυν ̓́Αρηα.
<hom. il. 8.517>	κήρυκες δ' ἀνὰ ἄστυ Διὶ̈ φίλοι ἀγγελλόντων
<hom. il. 8.518>	παῖδας πρωθήβας πολιοκροτάφους τε γέροντας
<hom. il. 8.519>	λέξασθαι περὶ ἄστυ θεοδμήτων ἐπὶ πύργων:
<hom. il. 8.520>	θηλύτεραι δὲ γυναῖκες ἐνὶ μεγάροισιν ἑκάστη
<hom. il. 8.521>	πῦρ μέγα καιόντων: φυλακὴ δέ τις ἔμπεδος ἔστω
<hom. il. 8.522>	μὴ λόχος εἰσέλθῃσι πόλιν λαῶν ἀπεόντων.
<hom. il. 8.523>	ὧδ' ἔστω Τρῶες μεγαλήτορες ὡς ἀγορεύω:
<hom. il. 8.524>	μῦθος δ' ὃς μὲν νῦν ὑγιὴς εἰρημένος ἔστω,
<hom. il. 8.525>	τὸν δ' ἠοῦς Τρώεσσι μεθ' ἱπποδάμοις ἀγορεύσω.
<hom. il. 8.526>	ἔλπομαι εὐχόμενος Διί τ' ἄλλοισίν τε θεοῖσιν
<hom. il. 8.527>	ἐξελάαν ἐνθένδε κύνας κηρεσσιφορήτους,
<hom. il. 8.528>	οὓς κῆρες φορέουσι μελαινάων ἐπὶ νηῶν.
<hom. il. 8.529>	ἀλλ' ἤτοι ἐπὶ νυκτὶ φυλάξομεν ἡμέας αὐτούς,
<hom. il. 8.530>	πρῶϊ δ' ὑπηοῖοι σὺν τεύχεσι θωρηχθέντες
<hom. il. 8.531>	νηυσὶν ἔπι γλαφυρῇσιν ἐγείρομεν ὀξὺν ̓́Αρηα.
<hom. il. 8.532>	εἴσομαι εἴ κέ μ' ὁ Τυδεί̈δης κρατερὸς Διομήδης
<hom. il. 8.533>	πὰρ νηῶν πρὸς τεῖχος ἀπώσεται, ἤ κεν ἐγὼ τὸν
<hom. il. 8.534>	χαλκῷ δῃώσας ἔναρα βροτόεντα φέρωμαι.
<hom. il. 8.535>	αὔριον ἣν ἀρετὴν διαείσεται, εἴ κ' ἐμὸν ἔγχος
<hom. il. 8.536>	μείνῃ ἐπερχόμενον: ἀλλ' ἐν πρώτοισιν ὀί̈ω
<hom. il. 8.537>	κείσεται οὐτηθείς, πολέες δ' ἀμφ' αὐτὸν ἑταῖροι
<hom. il. 8.538>	ἠελίου ἀνιόντος ἐς αὔριον: εἰ γὰρ ἐγὼν ὣς
<hom. il. 8.539>	εἴην ἀθάνατος καὶ ἀγήρως ἤματα πάντα,
<hom. il. 8.540>	τιοίμην δ' ὡς τίετ' ̓Αθηναίη καὶ ̓Απόλλων,
<hom. il. 8.541>	ὡς νῦν ἡμέρη ἥδε κακὸν φέρει ̓Αργείοισιν.

<hom. il. 8.542>	ὣς ̔́Εκτωρ ἀγόρευ', ἐπὶ δὲ Τρῶες κελάδησαν.
<hom. il. 8.543>	οἳ δ' ἵππους μὲν λῦσαν ὑπὸ ζυγοῦ ἱδρώοντας,
<hom. il. 8.544>	δῆσαν δ' ἱμάντεσσι παρ' ἅρμασιν οἷσιν ἕκαστος:
<hom. il. 8.545>	ἐκ πόλιος δ' ἄξοντο βόας καὶ ἴφια μῆλα
<hom. il. 8.546>	καρπαλίμως, οἶνον δὲ μελίφρονα οἰνίζοντο,
<hom. il. 8.547>	σῖτόν τ' ἐκ μεγάρων, ἐπὶ δὲ ξύλα πολλὰ λέγοντο.
<hom. il. 8.549>	κνίσην δ' ἐκ πεδίου ἄνεμοι φέρον οὐρανὸν εἴσω.

<hom. il. 8.553>	οἳ δὲ μέγα φρονέοντες ἐπὶ πτολέμοιο γεφύρας
<hom. il. 8.554>	εἴατο παννύχιοι, πυρὰ δέ σφισι καίετο πολλά.
<hom. il. 8.555>	ὡς δ' ὅτ' ἐν οὐρανῷ ἄστρα φαεινὴν ἀμφὶ σελήνην
<hom. il. 8.556>	φαίνετ' ἀριπρεπέα, ὅτε τ' ἔπλετο νήνεμος αἰθήρ:
<hom. il. 8.557>	ἔκ τ' ἔφανεν πᾶσαι σκοπιαὶ καὶ πρώονες ἄκροι
<hom. il. 8.558>	καὶ νάπαι: οὐρανόθεν δ' ἄρ' ὑπερράγη ἄσπετος αἰθήρ,
<hom. il. 8.559>	πάντα δὲ εἴδεται ἄστρα, γέγηθε δέ τε φρένα ποιμήν:
<hom. il. 8.560>	τόσσα μεσηγὺ νεῶν ἠδὲ Ξάνθοιο ῥοάων
<hom. il. 8.561>	Τρώων καιόντων πυρὰ φαίνετο ̓Ιλιόθι πρό.
<hom. il. 8.562>	χίλι' ἄρ' ἐν πεδίῳ πυρὰ καίετο, πὰρ δὲ ἑκάστῳ
<hom. il. 8.563>	εἴατο πεντήκοντα σέλᾳ πυρὸς αἰθομένοιο.
<hom. il. 8.564>	ἵπποι δὲ κρῖ λευκὸν ἐρεπτόμενοι καὶ ὀλύρας
<hom. il. 8.565>	ἑσταότες παρ' ὄχεσφιν ἐύ̈θρονον ̓Ηῶ μίμνον.

<hom. il. 9.1>	ὣς οἱ μὲν Τρῶες φυλακὰς ἔχον: αὐτὰρ ̓Αχαιοὺς
<hom. il. 9.2>	θεσπεσίη ἔχε φύζα φόβου κρυόεντος ἑταίρη,
<hom. il. 9.3>	πένθεϊ δ' ἀτλήτῳ βεβολήατο πάντες ἄριστοι.
<hom. il. 9.4>	ὡς δ' ἄνεμοι δύο πόντον ὀρίνετον ἰχθυόεντα
<hom. il. 9.5>	Βορέης καὶ Ζέφυρος, τώ τε Θρῄκηθεν ἄητον
<hom. il. 9.6>	ἐλθόντ' ἐξαπίνης: ἄμυδις δέ τε κῦμα κελαινὸν
<hom. il. 9.7>	κορθύεται, πολλὸν δὲ παρὲξ ἅλα φῦκος ἔχευεν:
<hom. il. 9.8>	ὣς ἐδαί̈ζετο θυμὸς ἐνὶ στήθεσσιν ̓Αχαιῶν.

<hom. il. 9.9>	̓Ατρεί̈δης δ' ἄχεϊ μεγάλῳ βεβολημένος ἦτορ
<hom. il. 9.10>	φοίτα κηρύκεσσι λιγυφθόγγοισι κελεύων
<hom. il. 9.11>	κλήδην εἰς ἀγορὴν κικλήσκειν ἄνδρα ἕκαστον,
<hom. il. 9.12>	μὴ δὲ βοᾶν: αὐτὸς δὲ μετὰ πρώτοισι πονεῖτο.
<hom. il. 9.13>	ἷζον δ' εἰν ἀγορῇ τετιηότες: ἂν δ' ̓Αγαμέμνων
<hom. il. 9.14>	ἵστατο δάκρυ χέων ὥς τε κρήνη μελάνυδρος
<hom. il. 9.15>	ἥ τε κατ' αἰγίλιπος πέτρης δνοφερὸν χέει ὕδωρ:
<hom. il. 9.16>	ὣς ὃ βαρὺ στενάχων ἔπε' ̓Αργείοισι μετηύδα:
<hom. il. 9.17>	ὦ φίλοι ̓Αργείων ἡγήτορες ἠδὲ μέδοντες
<hom. il. 9.18>	Ζεύς με μέγα Κρονίδης ἄτῃ ἐνέδησε βαρείῃ
<hom. il. 9.19>	σχέτλιος, ὃς τότε μέν μοι ὑπέσχετο καὶ κατένευσεν
<hom. il. 9.20>	̓́Ιλιον ἐκπέρσαντ' εὐτείχεον ἀπονέεσθαι,
<hom. il. 9.21>	νῦν δὲ κακὴν ἀπάτην βουλεύσατο, καί με κελεύει
<hom. il. 9.22>	δυσκλέα ̓́Αργος ἱκέσθαι, ἐπεὶ πολὺν ὤλεσα λαόν.
<hom. il. 9.23>	οὕτω που Διὶ μέλλει ὑπερμενέϊ φίλον εἶναι,
<hom. il. 9.24>	ὃς δὴ πολλάων πολίων κατέλυσε κάρηνα
<hom. il. 9.25>	ἠδ' ἔτι καὶ λύσει: τοῦ γὰρ κράτος ἐστὶ μέγιστον.
<hom. il. 9.26>	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
<hom. il. 9.27>	φεύγωμεν σὺν νηυσὶ φίλην ἐς πατρίδα γαῖαν:
<hom. il. 9.28>	οὐ γὰρ ἔτι Τροίην αἱρήσομεν εὐρυάγυιαν.

<hom. il. 9.29>	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
<hom. il. 9.30>	δὴν δ' ἄνεῳ ἦσαν τετιηότες υἷες ̓Αχαιῶν:
<hom. il. 9.31>	ὀψὲ δὲ δὴ μετέειπε βοὴν ἀγαθὸς Διομήδης:
<hom. il. 9.32>	̓Ατρεί̈δη σοὶ πρῶτα μαχήσομαι ἀφραδέοντι,
<hom. il. 9.33>	ἣ θέμις ἐστὶν ἄναξ ἀγορῇ: σὺ δὲ μή τι χολωθῇς.
<hom. il. 9.34>	ἀλκὴν μέν μοι πρῶτον ὀνείδισας ἐν Δαναοῖσι
<hom. il. 9.35>	φὰς ἔμεν ἀπτόλεμον καὶ ἀνάλκιδα: ταῦτα δὲ πάντα
<hom. il. 9.36>	ἴσας' ̓Αργείων ἠμὲν νέοι ἠδὲ γέροντες.
<hom. il. 9.37>	σοὶ δὲ διάνδιχα δῶκε Κρόνου πάϊς ἀγκυλομήτεω:
<hom. il. 9.38>	σκήπτρῳ μέν τοι δῶκε τετιμῆσθαι περὶ πάντων,
<hom. il. 9.39>	ἀλκὴν δ' οὔ τοι δῶκεν, ὅ τε κράτος ἐστὶ μέγιστον.
<hom. il. 9.40>	δαιμόνι' οὕτω που μάλα ἔλπεαι υἷας ̓Αχαιῶν
<hom. il. 9.41>	ἀπτολέμους τ' ἔμεναι καὶ ἀνάλκιδας ὡς ἀγορεύεις;
<hom. il. 9.42>	εἰ δέ τοι αὐτῷ θυμὸς ἐπέσσυται ὥς τε νέεσθαι
<hom. il. 9.43>	ἔρχεο: πάρ τοι ὁδός, νῆες δέ τοι ἄγχι θαλάσσης
<hom. il. 9.44>	ἑστᾶς', αἵ τοι ἕποντο Μυκήνηθεν μάλα πολλαί.
<hom. il. 9.45>	ἀλλ' ἄλλοι μενέουσι κάρη κομόωντες ̓Αχαιοὶ
<hom. il. 9.46>	εἰς ὅ κέ περ Τροίην διαπέρσομεν. εἰ δὲ καὶ αὐτοὶ
<hom. il. 9.47>	φευγόντων σὺν νηυσὶ φίλην ἐς πατρίδα γαῖαν:
<hom. il. 9.48>	νῶϊ δ' ἐγὼ Σθένελός τε μαχησόμεθ' εἰς ὅ κε τέκμωρ
<hom. il. 9.49>	̓Ιλίου εὕρωμεν: σὺν γὰρ θεῷ εἰλήλουθμεν.

<hom. il. 9.50>	ὣς ἔφαθ', οἳ δ' ἄρα πάντες ἐπίαχον υἷες ̓Αχαιῶν
<hom. il. 9.51>	μῦθον ἀγασσάμενοι Διομήδεος ἱπποδάμοιο.
<hom. il. 9.52>	τοῖσι δ' ἀνιστάμενος μετεφώνεεν ἱππότα Νέστωρ:
<hom. il. 9.53>	Τυδεί̈δη περὶ μὲν πολέμῳ ἔνι καρτερός ἐσσι,
<hom. il. 9.54>	καὶ βουλῇ μετὰ πάντας ὁμήλικας ἔπλευ ἄριστος.
<hom. il. 9.55>	οὔ τίς τοι τὸν μῦθον ὀνόσσεται ὅσσοι ̓Αχαιοί,
<hom. il. 9.56>	οὐδὲ πάλιν ἐρέει: ἀτὰρ οὐ τέλος ἵκεο μύθων.
<hom. il. 9.57>	ἦ μὲν καὶ νέος ἐσσί, ἐμὸς δέ κε καὶ πάϊς εἴης
<hom. il. 9.58>	ὁπλότατος γενεῆφιν: ἀτὰρ πεπνυμένα βάζεις
<hom. il. 9.59>	̓Αργείων βασιλῆας, ἐπεὶ κατὰ μοῖραν ἔειπες.
<hom. il. 9.60>	ἀλλ' ἄγ' ἐγών, ὃς σεῖο γεραίτερος εὔχομαι εἶναι,
<hom. il. 9.61>	ἐξείπω καὶ πάντα διίξομαι: οὐδέ κέ τίς μοι
<hom. il. 9.62>	μῦθον ἀτιμήσει', οὐδὲ κρείων ̓Αγαμέμνων.
<hom. il. 9.63>	ἀφρήτωρ ἀθέμιστος ἀνέστιός ἐστιν ἐκεῖνος
<hom. il. 9.64>	ὃς πολέμου ἔραται ἐπιδημίου ὀκρυόεντος.
<hom. il. 9.65>	ἀλλ' ἤτοι νῦν μὲν πειθώμεθα νυκτὶ μελαίνῃ
<hom. il. 9.66>	δόρπά τ' ἐφοπλισόμεσθα: φυλακτῆρες δὲ ἕκαστοι
<hom. il. 9.67>	λεξάσθων παρὰ τάφρον ὀρυκτὴν τείχεος ἐκτός.
<hom. il. 9.68>	κούροισιν μὲν ταῦτ' ἐπιτέλλομαι: αὐτὰρ ἔπειτα
<hom. il. 9.69>	̓Ατρεί̈δη σὺ μὲν ἄρχε: σὺ γὰρ βασιλεύτατός ἐσσι.
<hom. il. 9.70>	δαίνυ δαῖτα γέρουσιν: ἔοικέ τοι, οὔ τοι ἀεικές.
<hom. il. 9.71>	πλεῖαί τοι οἴνου κλισίαι, τὸν νῆες ̓Αχαιῶν
<hom. il. 9.72>	ἠμάτιαι Θρῄκηθεν ἐπ' εὐρέα πόντον ἄγουσι:
<hom. il. 9.73>	πᾶσά τοί ἐσθ' ὑποδεξίη, πολέεσσι δ' ἀνάσσεις.
<hom. il. 9.74>	πολλῶν δ' ἀγρομένων τῷ πείσεαι ὅς κεν ἀρίστην
<hom. il. 9.75>	βουλὴν βουλεύσῃ: μάλα δὲ χρεὼ πάντας ̓Αχαιοὺς
<hom. il. 9.76>	ἐσθλῆς καὶ πυκινῆς, ὅτι δήϊοι ἐγγύθι νηῶν
<hom. il. 9.77>	καίουσιν πυρὰ πολλά: τίς ἂν τάδε γηθήσειε;
<hom. il. 9.78>	νὺξ δ' ἧδ' ἠὲ διαρραίσει στρατὸν ἠὲ σαώσει.

<hom. il. 9.79>	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο.
<hom. il. 9.80>	ἐκ δὲ φυλακτῆρες σὺν τεύχεσιν ἐσσεύοντο
<hom. il. 9.81>	ἀμφί τε Νεστορίδην Θρασυμήδεα ποιμένα λαῶν,
<hom. il. 9.82>	ἠδ' ἀμφ' ̓Ασκάλαφον καὶ ̓Ιάλμενον υἷας ̓́Αρηος
<hom. il. 9.83>	ἀμφί τε Μηριόνην ̓Αφαρῆά τε Δηί̈πυρόν τε,
<hom. il. 9.84>	ἠδ' ἀμφὶ Κρείοντος υἱὸν Λυκομήδεα δῖον.
<hom. il. 9.85>	ἕπτ' ἔσαν ἡγεμόνες φυλάκων, ἑκατὸν δὲ ἑκάστῳ
<hom. il. 9.86>	κοῦροι ἅμα στεῖχον δολίχ' ἔγχεα χερσὶν ἔχοντες:
<hom. il. 9.87>	κὰδ δὲ μέσον τάφρου καὶ τείχεος ἷζον ἰόντες:
<hom. il. 9.88>	ἔνθα δὲ πῦρ κήαντο, τίθεντο δὲ δόρπα ἕκαστος.

<hom. il. 9.89>	̓Ατρεί̈δης δὲ γέροντας ἀολλέας ἦγεν ̓Αχαιῶν
<hom. il. 9.90>	ἐς κλισίην, παρὰ δέ σφι τίθει μενοεικέα δαῖτα.
<hom. il. 9.91>	οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom. il. 9.92>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom. il. 9.93>	τοῖς ὁ γέρων πάμπρωτος ὑφαίνειν ἤρχετο μῆτιν
<hom. il. 9.94>	Νέστωρ, οὗ καὶ πρόσθεν ἀρίστη φαίνετο βουλή:
<hom. il. 9.95>	ὅ σφιν ἐϋφρονέων ἀγορήσατο καὶ μετέειπεν:
<hom. il. 9.96>	̓Ατρεί̈δη κύδιστε ἄναξ ἀνδρῶν ̓Αγάμεμνον
<hom. il. 9.97>	ἐν σοὶ μὲν λήξω, σέο δ' ἄρξομαι, οὕνεκα πολλῶν
<hom. il. 9.98>	λαῶν ἐσσι ἄναξ καί τοι Ζεὺς ἐγγυάλιξε
<hom. il. 9.99>	σκῆπτρόν τ' ἠδὲ θέμιστας, ἵνά σφισι βουλεύῃσθα.
<hom. il. 9.100>	τώ σε χρὴ περὶ μὲν φάσθαι ἔπος ἠδ' ἐπακοῦσαι,
<hom. il. 9.101>	κρηῆναι δὲ καὶ ἄλλῳ, ὅτ' ἄν τινα θυμὸς ἀνώγῃ
<hom. il. 9.102>	εἰπεῖν εἰς ἀγαθόν: σέο δ' ἕξεται ὅττί κεν ἄρχῃ.
<hom. il. 9.103>	αὐτὰρ ἐγὼν ἐρέω ὥς μοι δοκεῖ εἶναι ἄριστα.
<hom. il. 9.104>	οὐ γάρ τις νόον ἄλλος ἀμείνονα τοῦδε νοήσει
<hom. il. 9.105>	οἷον ἐγὼ νοέω ἠμὲν πάλαι ἠδ' ἔτι καὶ νῦν
<hom. il. 9.106>	ἐξ ἔτι τοῦ ὅτε διογενὲς Βρισηί̈δα κούρην
<hom. il. 9.107>	χωομένου ̓Αχιλῆος ἔβης κλισίηθεν ἀπούρας
<hom. il. 9.108>	οὔ τι καθ' ἡμέτερόν γε νόον: μάλα γάρ τοι ἔγωγε
<hom. il. 9.109>	πόλλ' ἀπεμυθεόμην: σὺ δὲ σῷ μεγαλήτορι θυμῷ
<hom. il. 9.110>	εἴξας ἄνδρα φέριστον, ὃν ἀθάνατοί περ ἔτισαν,
<hom. il. 9.111>	ἠτίμησας, ἑλὼν γὰρ ἔχεις γέρας: ἀλλ' ἔτι καὶ νῦν
<hom. il. 9.112>	φραζώμεσθ' ὥς κέν μιν ἀρεσσάμενοι πεπίθωμεν
<hom. il. 9.113>	δώροισίν τ' ἀγανοῖσιν ἔπεσσί τε μειλιχίοισι.

<hom. il. 9.114>	τὸν δ' αὖτε προσέειπεν ἄναξ ἀνδρῶν ̓Αγαμέμνων:
<hom. il. 9.115>	ὦ γέρον οὔ τι ψεῦδος ἐμὰς ἄτας κατέλεξας:
<hom. il. 9.116>	ἀασάμην, οὐδ' αὐτὸς ἀναίνομαι. ἀντί νυ πολλῶν
<hom. il. 9.117>	λαῶν ἐστὶν ἀνὴρ ὅν τε Ζεὺς κῆρι φιλήσῃ,
<hom. il. 9.118>	ὡς νῦν τοῦτον ἔτισε, δάμασσε δὲ λαὸν ̓Αχαιῶν.
<hom. il. 9.119>	ἀλλ' ἐπεὶ ἀασάμην φρεσὶ λευγαλέῃσι πιθήσας,
<hom. il. 9.120>	ἂψ ἐθέλω ἀρέσαι δόμεναί τ' ἀπερείσι' ἄποινα.
<hom. il. 9.121>	ὑμῖν δ' ἐν πάντεσσι περικλυτὰ δῶρ' ὀνομήνω
<hom. il. 9.122>	ἕπτ' ἀπύρους τρίποδας, δέκα δὲ χρυσοῖο τάλαντα,
<hom. il. 9.123>	αἴθωνας δὲ λέβητας ἐείκοσι, δώδεκα δ' ἵππους
<hom. il. 9.124>	πηγοὺς ἀθλοφόρους, οἳ ἀέθλια ποσσὶν ἄροντο.
<hom. il. 9.125>	οὔ κεν ἀλήϊος εἴη ἀνὴρ ᾧ τόσσα γένοιτο,
<hom. il. 9.126>	οὐδέ κεν ἀκτήμων ἐριτίμοιο χρυσοῖο,
<hom. il. 9.127>	ὅσσά μοι ἠνείκαντο ἀέθλια μώνυχες ἵπποι.
<hom. il. 9.128>	δώσω δ' ἑπτὰ γυναῖκας ἀμύμονα ἔργα ἰδυίας
<hom. il. 9.129>	Λεσβίδας, ἃς ὅτε Λέσβον ἐϋκτιμένην ἕλεν αὐτὸς
<hom. il. 9.130>	ἐξελόμην, αἳ κάλλει ἐνίκων φῦλα γυναικῶν.
<hom. il. 9.131>	τὰς μέν οἱ δώσω, μετὰ δ' ἔσσεται ἣν τότ' ἀπηύρων
<hom. il. 9.132>	κούρη Βρισῆος: ἐπὶ δὲ μέγαν ὅρκον ὀμοῦμαι
<hom. il. 9.133>	μή ποτε τῆς εὐνῆς ἐπιβήμεναι ἠδὲ μιγῆναι,
<hom. il. 9.134>	ἣ θέμις ἀνθρώπων πέλει ἀνδρῶν ἠδὲ γυναικῶν.
<hom. il. 9.135>	ταῦτα μὲν αὐτίκα πάντα παρέσσεται: εἰ δέ κεν αὖτε
<hom. il. 9.136>	ἄστυ μέγα Πριάμοιο θεοὶ δώως' ἀλαπάξαι,
<hom. il. 9.137>	νῆα ἅλις χρυσοῦ καὶ χαλκοῦ νηησάσθω
<hom. il. 9.138>	εἰσελθών, ὅτε κεν δατεώμεθα ληί̈δ' ̓Αχαιοί,
<hom. il. 9.139>	Τρωϊάδας δὲ γυναῖκας ἐείκοσιν αὐτὸς ἑλέσθω,
<hom. il. 9.140>	αἴ κε μετ' ̓Αργείην ̔Ελένην κάλλισται ἔωσιν.
<hom. il. 9.141>	εἰ δέ κεν ̓́Αργος ἱκοίμεθ' ̓Αχαιϊκὸν οὖθαρ ἀρούρης
<hom. il. 9.142>	γαμβρός κέν μοι ἔοι: τίσω δέ μιν ἶσον ̓Ορέστῃ,
<hom. il. 9.143>	ὅς μοι τηλύγετος τρέφεται θαλίῃ ἔνι πολλῇ.
<hom. il. 9.144>	τρεῖς δέ μοί εἰσι θύγατρες ἐνὶ μεγάρῳ εὐπήκτῳ
<hom. il. 9.145>	Χρυσόθεμις καὶ Λαοδίκη καὶ ̓Ιφιάνασσα,
<hom. il. 9.146>	τάων ἥν κ' ἐθέλῃσι φίλην ἀνάεδνον ἀγέσθω
<hom. il. 9.147>	πρὸς οἶκον Πηλῆος: ἐγὼ δ' ἐπὶ μείλια δώσω
<hom. il. 9.148>	πολλὰ μάλ', ὅσς' οὔ πώ τις ἑῇ ἐπέδωκε θυγατρί:
<hom. il. 9.149>	ἑπτὰ δέ οἱ δώσω εὖ ναιόμενα πτολίεθρα
<hom. il. 9.150>	Καρδαμύλην ̓Ενόπην τε καὶ ̔Ιρὴν ποιήεσσαν
<hom. il. 9.151>	Φηράς τε ζαθέας ἠδ' ̓́Ανθειαν βαθύλειμον
<hom. il. 9.152>	καλήν τ' Αἴπειαν καὶ Πήδασον ἀμπελόεσσαν.
<hom. il. 9.153>	πᾶσαι δ' ἐγγὺς ἁλός, νέαται Πύλου ἠμαθόεντος:
<hom. il. 9.154>	ἐν δ' ἄνδρες ναίουσι πολύρρηνες πολυβοῦται,
<hom. il. 9.155>	οἵ κέ ἑ δωτίνῃσι θεὸν ὣς τιμήσουσι
<hom. il. 9.156>	καί οἱ ὑπὸ σκήπτρῳ λιπαρὰς τελέουσι θέμιστας.
<hom. il. 9.157>	ταῦτά κέ οἱ τελέσαιμι μεταλήξαντι χόλοιο.
<hom. il. 9.158>	δμηθήτω: ̓Αί̈δης τοι ἀμείλιχος ἠδ' ἀδάμαστος,
<hom. il. 9.159>	τοὔνεκα καί τε βροτοῖσι θεῶν ἔχθιστος ἁπάντων:
<hom. il. 9.160>	καί μοι ὑποστήτω ὅσσον βασιλεύτερός εἰμι
<hom. il. 9.161>	ἠδ' ὅσσον γενεῇ προγενέστερος εὔχομαι εἶναι.

<hom. il. 9.162>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom. il. 9.163>	̓Ατρεί̈δη κύδιστε ἄναξ ἀνδρῶν ̓Αγάμεμνον
<hom. il. 9.164>	δῶρα μὲν οὐκέτ' ὀνοστὰ διδοῖς ̓Αχιλῆϊ ἄνακτι:
<hom. il. 9.165>	ἀλλ' ἄγετε κλητοὺς ὀτρύνομεν, οἵ κε τάχιστα
<hom. il. 9.166>	ἔλθως' ἐς κλισίην Πηληϊάδεω ̓Αχιλῆος.
<hom. il. 9.167>	εἰ δ' ἄγε τοὺς ἂν ἐγὼ ἐπιόψομαι οἳ δὲ πιθέσθων.
<hom. il. 9.168>	Φοῖνιξ μὲν πρώτιστα Διὶ̈ φίλος ἡγησάσθω,
<hom. il. 9.169>	αὐτὰρ ἔπειτ' Αἴας τε μέγας καὶ δῖος ̓Οδυσσεύς:
<hom. il. 9.170>	κηρύκων δ' ̓Οδίος τε καὶ Εὐρυβάτης ἅμ' ἑπέσθων.
<hom. il. 9.171>	φέρτε δὲ χερσὶν ὕδωρ, εὐφημῆσαί τε κέλεσθε,
<hom. il. 9.172>	ὄφρα Διὶ Κρονίδῃ ἀρησόμεθ', αἴ κ' ἐλεήσῃ.

<hom. il. 9.173>	ὣς φάτο, τοῖσι δὲ πᾶσιν ἑαδότα μῦθον ἔειπεν.
<hom. il. 9.174>	αὐτίκα κήρυκες μὲν ὕδωρ ἐπὶ χεῖρας ἔχευαν,
<hom. il. 9.175>	κοῦροι δὲ κρητῆρας ἐπεστέψαντο ποτοῖο,
<hom. il. 9.176>	νώμησαν δ' ἄρα πᾶσιν ἐπαρξάμενοι δεπάεσσιν.
<hom. il. 9.177>	αὐτὰρ ἐπεὶ σπεῖσάν τ' ἔπιόν θ' ὅσον ἤθελε θυμός,
<hom. il. 9.178>	ὁρμῶντ' ἐκ κλισίης ̓Αγαμέμνονος ̓Ατρεί̈δαο.
<hom. il. 9.179>	τοῖσι δὲ πόλλ' ἐπέτελλε Γερήνιος ἱππότα Νέστωρ
<hom. il. 9.180>	δενδίλλων ἐς ἕκαστον, ̓Οδυσσῆϊ δὲ μάλιστα,
<hom. il. 9.181>	πειρᾶν ὡς πεπίθοιεν ἀμύμονα Πηλεί̈ωνα.

<hom. il. 9.182>	τὼ δὲ βάτην παρὰ θῖνα πολυφλοίσβοιο θαλάσσης
<hom. il. 9.183>	πολλὰ μάλ' εὐχομένω γαιηόχῳ ἐννοσιγαίῳ
<hom. il. 9.184>	ῥηϊδίως πεπιθεῖν μεγάλας φρένας Αἰακίδαο.
<hom. il. 9.185>	Μυρμιδόνων δ' ἐπί τε κλισίας καὶ νῆας ἱκέσθην,
<hom. il. 9.186>	τὸν δ' εὗρον φρένα τερπόμενον φόρμιγγι λιγείῃ
<hom. il. 9.187>	καλῇ δαιδαλέῃ, ἐπὶ δ' ἀργύρεον ζυγὸν ἦεν,
<hom. il. 9.188>	τὴν ἄρετ' ἐξ ἐνάρων πόλιν ̓Ηετίωνος ὀλέσσας:
<hom. il. 9.189>	τῇ ὅ γε θυμὸν ἔτερπεν, ἄειδε δ' ἄρα κλέα ἀνδρῶν.
<hom. il. 9.190>	Πάτροκλος δέ οἱ οἶος ἐναντίος ἧστο σιωπῇ,
<hom. il. 9.191>	δέγμενος Αἰακίδην ὁπότε λήξειεν ἀείδων,
<hom. il. 9.192>	τὼ δὲ βάτην προτέρω, ἡγεῖτο δὲ δῖος ̓Οδυσσεύς,
<hom. il. 9.193>	στὰν δὲ πρόσθ' αὐτοῖο: ταφὼν δ' ἀνόρουσεν ̓Αχιλλεὺς
<hom. il. 9.194>	αὐτῇ σὺν φόρμιγγι λιπὼν ἕδος ἔνθα θάασσεν.
<hom. il. 9.195>	ὣς δ' αὔτως Πάτροκλος, ἐπεὶ ἴδε φῶτας, ἀνέστη.
<hom. il. 9.196>	τὼ καὶ δεικνύμενος προσέφη πόδας ὠκὺς ̓Αχιλλεύς:
<hom. il. 9.197>	χαίρετον: ἦ φίλοι ἄνδρες ἱκάνετον ἦ τι μάλα χρεώ,
<hom. il. 9.198>	οἵ μοι σκυζομένῳ περ ̓Αχαιῶν φίλτατοί ἐστον.

<hom. il. 9.199>	ὣς ἄρα φωνήσας προτέρω ἄγε δῖος ̓Αχιλλεύς,
<hom. il. 9.200>	εἷσεν δ' ἐν κλισμοῖσι τάπησί τε πορφυρέοισιν.
<hom. il. 9.201>	αἶψα δὲ Πάτροκλον προσεφώνεεν ἐγγὺς ἐόντα:
<hom. il. 9.202>	μείζονα δὴ κρητῆρα Μενοιτίου υἱὲ καθίστα,
<hom. il. 9.203>	ζωρότερον δὲ κέραιε, δέπας δ' ἔντυνον ἑκάστῳ:
<hom. il. 9.204>	οἳ γὰρ φίλτατοι ἄνδρες ἐμῷ ὑπέασι μελάθρῳ.

<hom. il. 9.205>	ὣς φάτο, Πάτροκλος δὲ φίλῳ ἐπεπείθεθ' ἑταίρῳ.
<hom. il. 9.206>	αὐτὰρ ὅ γε κρεῖον μέγα κάββαλεν ἐν πυρὸς αὐγῇ,
<hom. il. 9.207>	ἐν δ' ἄρα νῶτον ἔθηκ' ὄϊος καὶ πίονος αἰγός,
<hom. il. 9.208>	ἐν δὲ συὸς σιάλοιο ῥάχιν τεθαλυῖαν ἀλοιφῇ.
<hom. il. 9.209>	τῷ δ' ἔχεν Αὐτομέδων, τάμνεν δ' ἄρα δῖος ̓Αχιλλεύς.
<hom. il. 9.210>	καὶ τὰ μὲν εὖ μίστυλλε καὶ ἀμφ' ὀβελοῖσιν ἔπειρε,
<hom. il. 9.211>	πῦρ δὲ Μενοιτιάδης δαῖεν μέγα ἰσόθεος φώς.
<hom. il. 9.212>	αὐτὰρ ἐπεὶ κατὰ πῦρ ἐκάη καὶ φλὸξ ἐμαράνθη,
<hom. il. 9.213>	ἀνθρακιὴν στορέσας ὀβελοὺς ἐφύπερθε τάνυσσε,
<hom. il. 9.214>	πάσσε δ' ἁλὸς θείοιο κρατευτάων ἐπαείρας.
<hom. il. 9.215>	αὐτὰρ ἐπεί ῥ' ὤπτησε καὶ εἰν ἐλεοῖσιν ἔχευε,
<hom. il. 9.216>	Πάτροκλος μὲν σῖτον ἑλὼν ἐπένειμε τραπέζῃ
<hom. il. 9.217>	καλοῖς ἐν κανέοισιν, ἀτὰρ κρέα νεῖμεν ̓Αχιλλεύς.
<hom. il. 9.218>	αὐτὸς δ' ἀντίον ἷζεν ̓Οδυσσῆος θείοιο
<hom. il. 9.219>	τοίχου τοῦ ἑτέροιο, θεοῖσι δὲ θῦσαι ἀνώγει
<hom. il. 9.220>	Πάτροκλον ὃν ἑταῖρον: ὃ δ' ἐν πυρὶ βάλλε θυηλάς.
<hom. il. 9.221>	οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom. il. 9.222>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom. il. 9.223>	νεῦς' Αἴας Φοίνικι: νόησε δὲ δῖος ̓Οδυσσεύς,
<hom. il. 9.224>	πλησάμενος δ' οἴνοιο δέπας δείδεκτ' ̓Αχιλῆα:
<hom. il. 9.225>	χαῖρ' ̓Αχιλεῦ: δαιτὸς μὲν ἐί̈σης οὐκ ἐπιδευεῖς
<hom. il. 9.226>	ἠμὲν ἐνὶ κλισίῃ ̓Αγαμέμνονος ̓Ατρεί̈δαο
<hom. il. 9.227>	ἠδὲ καὶ ἐνθάδε νῦν, πάρα γὰρ μενοεικέα πολλὰ
<hom. il. 9.228>	δαίνυσθ': ἀλλ' οὐ δαιτὸς ἐπηράτου ἔργα μέμηλεν,
<hom. il. 9.229>	ἀλλὰ λίην μέγα πῆμα διοτρεφὲς εἰσορόωντες
<hom. il. 9.230>	δείδιμεν: ἐν δοιῇ δὲ σαωσέμεν ἢ ἀπολέσθαι
<hom. il. 9.231>	νῆας ἐϋσσέλμους, εἰ μὴ σύ γε δύσεαι ἀλκήν.
<hom. il. 9.232>	ἐγγὺς γὰρ νηῶν καὶ τείχεος αὖλιν ἔθεντο
<hom. il. 9.233>	Τρῶες ὑπέρθυμοι τηλεκλειτοί τ' ἐπίκουροι
<hom. il. 9.234>	κηάμενοι πυρὰ πολλὰ κατὰ στρατόν, οὐδ' ἔτι φασὶ
<hom. il. 9.235>	σχήσεσθ', ἀλλ' ἐν νηυσὶ μελαίνῃσιν πεσέεσθαι.
<hom. il. 9.236>	Ζεὺς δέ σφι Κρονίδης ἐνδέξια σήματα φαίνων
<hom. il. 9.237>	ἀστράπτει: ̔́Εκτωρ δὲ μέγα σθένεϊ βλεμεαίνων
<hom. il. 9.238>	μαίνεται ἐκπάγλως πίσυνος Διί, οὐδέ τι τίει
<hom. il. 9.239>	ἀνέρας οὐδὲ θεούς: κρατερὴ δέ ἑ λύσσα δέδυκεν.
<hom. il. 9.240>	ἀρᾶται δὲ τάχιστα φανήμεναι ̓Ηῶ δῖαν:
<hom. il. 9.241>	στεῦται γὰρ νηῶν ἀποκόψειν ἄκρα κόρυμβα
<hom. il. 9.242>	αὐτάς τ' ἐμπρήσειν μαλεροῦ πυρός, αὐτὰρ ̓Αχαιοὺς
<hom. il. 9.243>	δῃώσειν παρὰ τῇσιν ὀρινομένους ὑπὸ καπνοῦ.
<hom. il. 9.244>	ταῦτ' αἰνῶς δείδοικα κατὰ φρένα, μή οἱ ἀπειλὰς
<hom. il. 9.245>	ἐκτελέσωσι θεοί, ἡμῖν δὲ δὴ αἴσιμον εἴη
<hom. il. 9.246>	φθίσθαι ἐνὶ Τροίῃ ἑκὰς ̓́Αργεος ἱπποβότοιο.
<hom. il. 9.247>	ἀλλ' ἄνα εἰ μέμονάς γε καὶ ὀψέ περ υἷας ̓Αχαιῶν
<hom. il. 9.248>	τειρομένους ἐρύεσθαι ὑπὸ Τρώων ὀρυμαγδοῦ.
<hom. il. 9.249>	αὐτῷ τοι μετόπισθ' ἄχος ἔσσεται, οὐδέ τι μῆχος
<hom. il. 9.250>	ῥεχθέντος κακοῦ ἔστ' ἄκος εὑρεῖν: ἀλλὰ πολὺ πρὶν
<hom. il. 9.251>	φράζευ ὅπως Δαναοῖσιν ἀλεξήσεις κακὸν ἦμαρ.
<hom. il. 9.252>	ὦ πέπον ἦ μὲν σοί γε πατὴρ ἐπετέλλετο Πηλεὺς
<hom. il. 9.253>	ἤματι τῷ ὅτε ς' ἐκ Φθίης ̓Αγαμέμνονι πέμπε:
<hom. il. 9.254>	τέκνον ἐμὸν κάρτος μὲν ̓Αθηναίη τε καὶ ̔́Ηρη
<hom. il. 9.255>	δώσους' αἴ κ' ἐθέλωσι, σὺ δὲ μεγαλήτορα θυμὸν
<hom. il. 9.256>	ἴσχειν ἐν στήθεσσι: φιλοφροσύνη γὰρ ἀμείνων:
<hom. il. 9.257>	ληγέμεναι δ' ἔριδος κακομηχάνου, ὄφρά σε μᾶλλον
<hom. il. 9.258>	τίως' ̓Αργείων ἠμὲν νέοι ἠδὲ γέροντες.
<hom. il. 9.259>	ὣς ἐπέτελλ' ὃ γέρων, σὺ δὲ λήθεαι: ἀλλ' ἔτι καὶ νῦν
<hom. il. 9.260>	παύε', ἔα δὲ χόλον θυμαλγέα: σοὶ δ' ̓Αγαμέμνων
<hom. il. 9.261>	ἄξια δῶρα δίδωσι μεταλήξαντι χόλοιο.
<hom. il. 9.262>	εἰ δὲ σὺ μέν μευ ἄκουσον, ἐγὼ δέ κέ τοι καταλέξω
<hom. il. 9.263>	ὅσσά τοι ἐν κλισίῃσιν ὑπέσχετο δῶρ' ̓Αγαμέμνων:
<hom. il. 9.264>	ἕπτ' ἀπύρους τρίποδας, δέκα δὲ χρυσοῖο τάλαντα,
<hom. il. 9.265>	αἴθωνας δὲ λέβητας ἐείκοσι, δώδεκα δ' ἵππους
<hom. il. 9.266>	πηγοὺς ἀθλοφόρους, οἳ ἀέθλια ποσσὶν ἄροντο.
<hom. il. 9.267>	οὔ κεν ἀλήϊος εἴη ἀνὴρ ᾧ τόσσα γένοιτο
<hom. il. 9.268>	οὐδέ κεν ἀκτήμων ἐριτίμοιο χρυσοῖο,
<hom. il. 9.269>	ὅσς' ̓Αγαμέμνονος ἵπποι ἀέθλια ποσσὶν ἄροντο.
<hom. il. 9.270>	δώσει δ' ἑπτὰ γυναῖκας ἀμύμονα ἔργα ἰδυίας
<hom. il. 9.271>	Λεσβίδας, ἃς ὅτε Λέσβον ἐϋκτιμένην ἕλες αὐτὸς
<hom. il. 9.272>	ἐξέλεθ', αἳ τότε κάλλει ἐνίκων φῦλα γυναικῶν.
<hom. il. 9.273>	τὰς μέν τοι δώσει, μετὰ δ' ἔσσεται ἣν τότ' ἀπηύρα
<hom. il. 9.274>	κούρη Βρισῆος: ἐπὶ δὲ μέγαν ὅρκον ὀμεῖται
<hom. il. 9.275>	μή ποτε τῆς εὐνῆς ἐπιβήμεναι ἠδὲ μιγῆναι
<hom. il. 9.276>	ἣ θέμις ἐστὶν ἄναξ ἤτ' ἀνδρῶν ἤτε γυναικῶν.
<hom. il. 9.277>	ταῦτα μὲν αὐτίκα πάντα παρέσσεται: εἰ δέ κεν αὖτε
<hom. il. 9.278>	ἄστυ μέγα Πριάμοιο θεοὶ δώως' ἀλαπάξαι,
<hom. il. 9.279>	νῆα ἅλις χρυσοῦ καὶ χαλκοῦ νηήσασθαι
<hom. il. 9.280>	εἰσελθών, ὅτε κεν δατεώμεθα ληί̈δ' ̓Αχαιοί,
<hom. il. 9.281>	Τρωϊάδας δὲ γυναῖκας ἐείκοσιν αὐτὸς ἑλέσθαι,
<hom. il. 9.282>	αἵ κε μετ' ̓Αργείην ̔Ελένην κάλλισται ἔωσιν.
<hom. il. 9.283>	εἰ δέ κεν ̓́Αργος ἱκοίμεθ' ̓Αχαιϊκὸν οὖθαρ ἀρούρης
<hom. il. 9.284>	γαμβρός κέν οἱ ἔοις: τίσει δέ σε ἶσον ̓Ορέστῃ,
<hom. il. 9.285>	ὅς οἱ τηλύγετος τρέφεται θαλίῃ ἔνι πολλῇ.
<hom. il. 9.286>	τρεῖς δέ οἵ εἰσι θύγατρες ἐνὶ μεγάρῳ εὐπήκτῳ
<hom. il. 9.287>	Χρυσόθεμις καὶ Λαοδίκη καὶ ̓Ιφιάνασσα,
<hom. il. 9.288>	τάων ἥν κ' ἐθέλῃσθα φίλην ἀνάεδνον ἄγεσθαι
<hom. il. 9.289>	πρὸς οἶκον Πηλῆος: ὃ δ' αὖτ' ἐπὶ μείλια δώσει
<hom. il. 9.290>	πολλὰ μάλ', ὅσς' οὔ πώ τις ἑῇ ἐπέδωκε θυγατρί:
<hom. il. 9.291>	ἑπτὰ δέ τοι δώσει εὖ ναιόμενα πτολίεθρα
<hom. il. 9.292>	Καρδαμύλην ̓Ενόπην τε καὶ ̔Ιρὴν ποιήεσσαν
<hom. il. 9.293>	Φηράς τε ζαθέας ἠδ' ̓́Ανθειαν βαθύλειμον
<hom. il. 9.294>	καλήν τ' Αἴπειαν καὶ Πήδασον ἀμπελόεσσαν.
<hom. il. 9.295>	πᾶσαι δ' ἐγγὺς ἁλός, νέαται Πύλου ἠμαθόεντος:
<hom. il. 9.296>	ἐν δ' ἄνδρες ναίουσι πολύρρηνες πολυβοῦται,
<hom. il. 9.297>	οἵ κέ σε δωτίνῃσι θεὸν ὣς τιμήσουσι
<hom. il. 9.298>	καί τοι ὑπὸ σκήπτρῳ λιπαρὰς τελέουσι θέμιστας.
<hom. il. 9.299>	ταῦτά κέ τοι τελέσειε μεταλήξαντι χόλοιο.
<hom. il. 9.300>	εἰ δέ τοι ̓Ατρεί̈δης μὲν ἀπήχθετο κηρόθι μᾶλλον
<hom. il. 9.301>	αὐτὸς καὶ τοῦ δῶρα, σὺ δ' ἄλλους περ Παναχαιοὺς
<hom. il. 9.302>	τειρομένους ἐλέαιρε κατὰ στρατόν, οἵ σε θεὸν ὣς
<hom. il. 9.303>	τίσους': ἦ γάρ κέ σφι μάλα μέγα κῦδος ἄροιο:
<hom. il. 9.304>	νῦν γάρ χ' ̔́Εκτορ' ἕλοις, ἐπεὶ ἂν μάλα τοι σχεδὸν ἔλθοι
<hom. il. 9.305>	λύσσαν ἔχων ὀλοήν, ἐπεὶ οὔ τινά φησιν ὁμοῖον
<hom. il. 9.306>	οἷ ἔμεναι Δαναῶν οὓς ἐνθάδε νῆες ἔνεικαν.

<hom. il. 9.307>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 9.308>	διογενὲς Λαερτιάδη πολυμήχαν' ̓Οδυσσεῦ
<hom. il. 9.309>	χρὴ μὲν δὴ τὸν μῦθον ἀπηλεγέως ἀποειπεῖν,
<hom. il. 9.310>	ᾗ περ δὴ φρονέω τε καὶ ὡς τετελεσμένον ἔσται,
<hom. il. 9.311>	ὡς μή μοι τρύζητε παρήμενοι ἄλλοθεν ἄλλος.
<hom. il. 9.312>	ἐχθρὸς γάρ μοι κεῖνος ὁμῶς ̓Αί̈δαο πύλῃσιν
<hom. il. 9.313>	ὅς χ' ἕτερον μὲν κεύθῃ ἐνὶ φρεσίν, ἄλλο δὲ εἴπῃ.
<hom. il. 9.314>	αὐτὰρ ἐγὼν ἐρέω ὥς μοι δοκεῖ εἶναι ἄριστα:
<hom. il. 9.315>	οὔτ' ἔμεγ' ̓Ατρεί̈δην ̓Αγαμέμνονα πεισέμεν οἴω
<hom. il. 9.316>	οὔτ' ἄλλους Δαναούς, ἐπεὶ οὐκ ἄρα τις χάρις ἦεν
<hom. il. 9.317>	μάρνασθαι δηί̈οισιν ἐπ' ἀνδράσι νωλεμὲς αἰεί.
<hom. il. 9.318>	ἴση μοῖρα μένοντι καὶ εἰ μάλα τις πολεμίζοι:
<hom. il. 9.319>	ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός:
<hom. il. 9.320>	κάτθαν' ὁμῶς ὅ τ' ἀεργὸς ἀνὴρ ὅ τε πολλὰ ἐοργώς.
<hom. il. 9.321>	οὐδέ τί μοι περίκειται, ἐπεὶ πάθον ἄλγεα θυμῷ
<hom. il. 9.322>	αἰεὶ ἐμὴν ψυχὴν παραβαλλόμενος πολεμίζειν.
<hom. il. 9.323>	ὡς δ' ὄρνις ἀπτῆσι νεοσσοῖσι προφέρῃσι
<hom. il. 9.324>	μάστακ' ἐπεί κε λάβῃσι, κακῶς δ' ἄρα οἱ πέλει αὐτῇ,
<hom. il. 9.325>	ὣς καὶ ἐγὼ πολλὰς μὲν ἀύ̈πνους νύκτας ἴαυον,
<hom. il. 9.326>	ἤματα δ' αἱματόεντα διέπρησσον πολεμίζων
<hom. il. 9.327>	ἀνδράσι μαρνάμενος ὀάρων ἕνεκα σφετεράων.
<hom. il. 9.328>	δώδεκα δὴ σὺν νηυσὶ πόλεις ἀλάπαξ' ἀνθρώπων,
<hom. il. 9.329>	πεζὸς δ' ἕνδεκά φημι κατὰ Τροίην ἐρίβωλον:
<hom. il. 9.330>	τάων ἐκ πασέων κειμήλια πολλὰ καὶ ἐσθλὰ
<hom. il. 9.331>	ἐξελόμην, καὶ πάντα φέρων ̓Αγαμέμνονι δόσκον
<hom. il. 9.332>	̓Ατρεί̈δῃ: ὃ δ' ὄπισθε μένων παρὰ νηυσὶ θοῇσι
<hom. il. 9.333>	δεξάμενος διὰ παῦρα δασάσκετο, πολλὰ δ' ἔχεσκεν.
<hom. il. 9.334>	ἄλλα δ' ἀριστήεσσι δίδου γέρα καὶ βασιλεῦσι:
<hom. il. 9.335>	τοῖσι μὲν ἔμπεδα κεῖται, ἐμεῦ δ' ἀπὸ μούνου ̓Αχαιῶν
<hom. il. 9.336>	εἵλετ', ἔχει δ' ἄλοχον θυμαρέα: τῇ παριαύων
<hom. il. 9.337>	τερπέσθω. τί δὲ δεῖ πολεμιζέμεναι Τρώεσσιν
<hom. il. 9.338>	̓Αργείους; τί δὲ λαὸν ἀνήγαγεν ἐνθάδ' ἀγείρας
<hom. il. 9.339>	̓Ατρεί̈δης; ἦ οὐχ ̔Ελένης ἕνεκ' ἠϋκόμοιο;
<hom. il. 9.340>	ἦ μοῦνοι φιλέους' ἀλόχους μερόπων ἀνθρώπων
<hom. il. 9.341>	̓Ατρεί̈δαι; ἐπεὶ ὅς τις ἀνὴρ ἀγαθὸς καὶ ἐχέφρων
<hom. il. 9.342>	τὴν αὐτοῦ φιλέει καὶ κήδεται, ὡς καὶ ἐγὼ τὴν
<hom. il. 9.343>	ἐκ θυμοῦ φίλεον δουρικτητήν περ ἐοῦσαν.
<hom. il. 9.344>	νῦν δ' ἐπεὶ ἐκ χειρῶν γέρας εἵλετο καί μ' ἀπάτησε
<hom. il. 9.345>	μή μευ πειράτω εὖ εἰδότος: οὐδέ με πείσει.
<hom. il. 9.346>	ἀλλ' ̓Οδυσεῦ σὺν σοί τε καὶ ἄλλοισιν βασιλεῦσι
<hom. il. 9.347>	φραζέσθω νήεσσιν ἀλεξέμεναι δήϊον πῦρ.
<hom. il. 9.348>	ἦ μὲν δὴ μάλα πολλὰ πονήσατο νόσφιν ἐμεῖο,
<hom. il. 9.349>	καὶ δὴ τεῖχος ἔδειμε, καὶ ἤλασε τάφρον ἐπ' αὐτῷ
<hom. il. 9.350>	εὐρεῖαν μεγάλην, ἐν δὲ σκόλοπας κατέπηξεν:
<hom. il. 9.351>	ἀλλ' οὐδ' ὧς δύναται σθένος ̔́Εκτορος ἀνδροφόνοιο
<hom. il. 9.352>	ἴσχειν: ὄφρα δ' ἐγὼ μετ' ̓Αχαιοῖσιν πολέμιζον
<hom. il. 9.353>	οὐκ ἐθέλεσκε μάχην ἀπὸ τείχεος ὀρνύμεν ̔́Εκτωρ,
<hom. il. 9.354>	ἀλλ' ὅσον ἐς Σκαιάς τε πύλας καὶ φηγὸν ἵκανεν:
<hom. il. 9.355>	ἔνθά ποτ' οἶον ἔμιμνε, μόγις δέ μευ ἔκφυγεν ὁρμήν.
<hom. il. 9.356>	νῦν δ' ἐπεὶ οὐκ ἐθέλω πολεμιζέμεν ̔́Εκτορι δίῳ
<hom. il. 9.357>	αὔριον ἱρὰ Διὶ ῥέξας καὶ πᾶσι θεοῖσι
<hom. il. 9.358>	νηήσας εὖ νῆας, ἐπὴν ἅλα δὲ προερύσσω,
<hom. il. 9.359>	ὄψεαι, αἴ κ' ἐθέλῃσθα καὶ αἴ κέν τοι τὰ μεμήλῃ,
<hom. il. 9.360>	ἦρι μάλ' ̔Ελλήσποντον ἐπ' ἰχθυόεντα πλεούσας
<hom. il. 9.361>	νῆας ἐμάς, ἐν δ' ἄνδρας ἐρεσσέμεναι μεμαῶτας:
<hom. il. 9.362>	εἰ δέ κεν εὐπλοίην δώῃ κλυτὸς ἐννοσίγαιος
<hom. il. 9.363>	ἤματί κε τριτάτῳ Φθίην ἐρίβωλον ἱκοίμην.
<hom. il. 9.364>	ἔστι δέ μοι μάλα πολλά, τὰ κάλλιπον ἐνθάδε ἔρρων:
<hom. il. 9.365>	ἄλλον δ' ἐνθένδε χρυσὸν καὶ χαλκὸν ἐρυθρὸν
<hom. il. 9.366>	ἠδὲ γυναῖκας ἐϋζώνους πολιόν τε σίδηρον
<hom. il. 9.367>	ἄξομαι, ἅσς' ἔλαχόν γε: γέρας δέ μοι, ὅς περ ἔδωκεν,
<hom. il. 9.368>	αὖτις ἐφυβρίζων ἕλετο κρείων ̓Αγαμέμνων
<hom. il. 9.369>	̓Ατρεί̈δης: τῷ πάντ' ἀγορευέμεν ὡς ἐπιτέλλω
<hom. il. 9.370>	ἀμφαδόν, ὄφρα καὶ ἄλλοι ἐπισκύζωνται ̓Αχαιοὶ
<hom. il. 9.371>	εἴ τινά που Δαναῶν ἔτι ἔλπεται ἐξαπατήσειν
<hom. il. 9.372>	αἰὲν ἀναιδείην ἐπιειμένος: οὐδ' ἂν ἔμοιγε
<hom. il. 9.373>	τετλαίη κύνεός περ ἐὼν εἰς ὦπα ἰδέσθαι:
<hom. il. 9.374>	οὐδέ τί οἱ βουλὰς συμφράσσομαι, οὐδὲ μὲν ἔργον:
<hom. il. 9.375>	ἐκ γὰρ δή μ' ἀπάτησε καὶ ἤλιτεν: οὐδ' ἂν ἔτ' αὖτις
<hom. il. 9.376>	ἐξαπάφοιτ' ἐπέεσσιν: ἅλις δέ οἱ: ἀλλὰ ἕκηλος
<hom. il. 9.377>	ἐρρέτω: ἐκ γάρ εὑ φρένας εἵλετο μητίετα Ζεύς.
<hom. il. 9.378>	ἐχθρὰ δέ μοι τοῦ δῶρα, τίω δέ μιν ἐν καρὸς αἴσῃ.
<hom. il. 9.379>	οὐδ' εἴ μοι δεκάκις τε καὶ εἰκοσάκις τόσα δοίη
<hom. il. 9.380>	ὅσσά τέ οἱ νῦν ἔστι, καὶ εἴ ποθεν ἄλλα γένοιτο,
<hom. il. 9.381>	οὐδ' ὅς' ἐς ̓Ορχομενὸν ποτινίσεται, οὐδ' ὅσα Θήβας
<hom. il. 9.382>	Αἰγυπτίας, ὅθι πλεῖστα δόμοις ἐν κτήματα κεῖται,
<hom. il. 9.383>	αἵ θ' ἑκατόμπυλοί εἰσι, διηκόσιοι δ' ἀν' ἑκάστας
<hom. il. 9.384>	ἀνέρες ἐξοιχνεῦσι σὺν ἵπποισιν καὶ ὄχεσφιν:
<hom. il. 9.385>	οὐδ' εἴ μοι τόσα δοίη ὅσα ψάμαθός τε κόνις τε,
<hom. il. 9.386>	οὐδέ κεν ὧς ἔτι θυμὸν ἐμὸν πείσει' ̓Αγαμέμνων
<hom. il. 9.387>	πρίν γ' ἀπὸ πᾶσαν ἐμοὶ δόμεναι θυμαλγέα λώβην.
<hom. il. 9.388>	κούρην δ' οὐ γαμέω ̓Αγαμέμνονος ̓Ατρεί̈δαο,
<hom. il. 9.389>	οὐδ' εἰ χρυσείῃ ̓Αφροδίτῃ κάλλος ἐρίζοι,
<hom. il. 9.390>	ἔργα δ' ̓Αθηναίῃ γλαυκώπιδι ἰσοφαρίζοι:
<hom. il. 9.391>	οὐδέ μιν ὧς γαμέω: ὃ δ' ̓Αχαιῶν ἄλλον ἑλέσθω,
<hom. il. 9.392>	ὅς τις οἷ τ' ἐπέοικε καὶ ὃς βασιλεύτερός ἐστιν.
<hom. il. 9.393>	ἢν γὰρ δή με σαῶσι θεοὶ καὶ οἴκαδ' ἵκωμαι,
<hom. il. 9.394>	Πηλεύς θήν μοι ἔπειτα γυναῖκά γε μάσσεται αὐτός.
<hom. il. 9.395>	πολλαὶ ̓Αχαιί̈δες εἰσὶν ἀν' ̔Ελλάδα τε Φθίην τε
<hom. il. 9.396>	κοῦραι ἀριστήων, οἵ τε πτολίεθρα ῥύονται,
<hom. il. 9.397>	τάων ἥν κ' ἐθέλωμι φίλην ποιήσομ' ἄκοιτιν.
<hom. il. 9.398>	ἔνθα δέ μοι μάλα πολλὸν ἐπέσσυτο θυμὸς ἀγήνωρ
<hom. il. 9.399>	γήμαντα μνηστὴν ἄλοχον ἐϊκυῖαν ἄκοιτιν
<hom. il. 9.400>	κτήμασι τέρπεσθαι τὰ γέρων ἐκτήσατο Πηλεύς:
<hom. il. 9.401>	οὐ γὰρ ἐμοὶ ψυχῆς ἀντάξιον οὐδ' ὅσα φασὶν
<hom. il. 9.402>	̓́Ιλιον ἐκτῆσθαι εὖ ναιόμενον πτολίεθρον
<hom. il. 9.403>	τὸ πρὶν ἐπ' εἰρήνης, πρὶν ἐλθεῖν υἷας ̓Αχαιῶν,
<hom. il. 9.404>	οὐδ' ὅσα λάϊνος οὐδὸς ἀφήτορος ἐντὸς ἐέργει
<hom. il. 9.405>	Φοίβου ̓Απόλλωνος Πυθοῖ ἔνι πετρηέσσῃ.
<hom. il. 9.406>	ληϊστοὶ μὲν γάρ τε βόες καὶ ἴφια μῆλα,
<hom. il. 9.407>	κτητοὶ δὲ τρίποδές τε καὶ ἵππων ξανθὰ κάρηνα,
<hom. il. 9.408>	ἀνδρὸς δὲ ψυχὴ πάλιν ἐλθεῖν οὔτε λεϊστὴ
<hom. il. 9.409>	οὔθ' ἑλετή, ἐπεὶ ἄρ κεν ἀμείψεται ἕρκος ὀδόντων.
<hom. il. 9.410>	μήτηρ γάρ τέ μέ φησι θεὰ Θέτις ἀργυρόπεζα
<hom. il. 9.411>	διχθαδίας κῆρας φερέμεν θανάτοιο τέλος δέ.
<hom. il. 9.412>	εἰ μέν κ' αὖθι μένων Τρώων πόλιν ἀμφιμάχωμαι,
<hom. il. 9.413>	ὤλετο μέν μοι νόστος, ἀτὰρ κλέος ἄφθιτον ἔσται:
<hom. il. 9.414>	εἰ δέ κεν οἴκαδ' ἵκωμι φίλην ἐς πατρίδα γαῖαν,
<hom. il. 9.415>	ὤλετό μοι κλέος ἐσθλόν, ἐπὶ δηρὸν δέ μοι αἰὼν
<hom. il. 9.416>	ἔσσεται, οὐδέ κέ μ' ὦκα τέλος θανάτοιο κιχείη.
<hom. il. 9.417>	καὶ δ' ἂν τοῖς ἄλλοισιν ἐγὼ παραμυθησαίμην
<hom. il. 9.418>	οἴκαδ' ἀποπλείειν, ἐπεὶ οὐκέτι δήετε τέκμωρ
<hom. il. 9.419>	̓Ιλίου αἰπεινῆς: μάλα γάρ ἑθεν εὐρύοπα Ζεὺς
<hom. il. 9.420>	χεῖρα ἑὴν ὑπερέσχε, τεθαρσήκασι δὲ λαοί.
<hom. il. 9.421>	ἀλλ' ὑμεῖς μὲν ἰόντες ἀριστήεσσιν ̓Αχαιῶν
<hom. il. 9.422>	ἀγγελίην ἀπόφασθε: τὸ γὰρ γέρας ἐστὶ γερόντων:
<hom. il. 9.423>	ὄφρ' ἄλλην φράζωνται ἐνὶ φρεσὶ μῆτιν ἀμείνω,
<hom. il. 9.424>	ἥ κέ σφιν νῆάς τε σαῷ καὶ λαὸν ̓Αχαιῶν
<hom. il. 9.425>	νηυσὶν ἔπι γλαφυρῇς, ἐπεὶ οὔ σφισιν ἥδέ γ' ἑτοίμη
<hom. il. 9.426>	ἣν νῦν ἐφράσσαντο ἐμεῦ ἀπομηνίσαντος:
<hom. il. 9.427>	Φοῖνιξ δ' αὖθι παρ' ἄμμι μένων κατακοιμηθήτω,
<hom. il. 9.428>	ὄφρά μοι ἐν νήεσσι φίλην ἐς πατρίδ' ἕπηται
<hom. il. 9.429>	αὔριον ἢν ἐθέλῃσιν: ἀνάγκῃ δ' οὔ τί μιν ἄξω.

<hom. il. 9.430>	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ
<hom. il. 9.431>	μῦθον ἀγασσάμενοι: μάλα γὰρ κρατερῶς ἀπέειπεν:
<hom. il. 9.432>	ὀψὲ δὲ δὴ μετέειπε γέρων ἱππηλάτα Φοῖνιξ
<hom. il. 9.433>	δάκρυ' ἀναπρήσας: περὶ γὰρ δίε νηυσὶν ̓Αχαιῶν:
<hom. il. 9.434>	εἰ μὲν δὴ νόστόν γε μετὰ φρεσὶ φαίδιμ' ̓Αχιλλεῦ
<hom. il. 9.435>	βάλλεαι, οὐδέ τι πάμπαν ἀμύνειν νηυσὶ θοῇσι
<hom. il. 9.436>	πῦρ ἐθέλεις ἀί̈δηλον, ἐπεὶ χόλος ἔμπεσε θυμῷ,
<hom. il. 9.437>	πῶς ἂν ἔπειτ' ἀπὸ σεῖο φίλον τέκος αὖθι λιποίμην
<hom. il. 9.438>	οἶος; σοὶ δέ μ' ἔπεμπε γέρων ἱππηλάτα Πηλεὺς
<hom. il. 9.439>	ἤματι τῷ ὅτε ς' ἐκ Φθίης ̓Αγαμέμνονι πέμπε
<hom. il. 9.440>	νήπιον οὔ πω εἰδόθ' ὁμοιί̈ου πολέμοιο
<hom. il. 9.441>	οὐδ' ἀγορέων, ἵνα τ' ἄνδρες ἀριπρεπέες τελέθουσι.
<hom. il. 9.442>	τοὔνεκά με προέηκε διδασκέμεναι τάδε πάντα,
<hom. il. 9.443>	μύθων τε ῥητῆρ' ἔμεναι πρηκτῆρά τε ἔργων.
<hom. il. 9.444>	ὡς ἂν ἔπειτ' ἀπὸ σεῖο φίλον τέκος οὐκ ἐθέλοιμι
<hom. il. 9.445>	λείπεσθ', οὐδ' εἴ κέν μοι ὑποσταίη θεὸς αὐτὸς
<hom. il. 9.446>	γῆρας ἀποξύσας θήσειν νέον ἡβώοντα,
<hom. il. 9.447>	οἷον ὅτε πρῶτον λίπον ̔Ελλάδα καλλιγύναικα
<hom. il. 9.448>	φεύγων νείκεα πατρὸς ̓Αμύντορος ̓Ορμενίδαο,
<hom. il. 9.449>	ὅς μοι παλλακίδος περιχώσατο καλλικόμοιο,
<hom. il. 9.450>	τὴν αὐτὸς φιλέεσκεν, ἀτιμάζεσκε δ' ἄκοιτιν
<hom. il. 9.451>	μητέρ' ἐμήν: ἣ δ' αἰὲν ἐμὲ λισσέσκετο γούνων
<hom. il. 9.452>	παλλακίδι προμιγῆναι, ἵν' ἐχθήρειε γέροντα.
<hom. il. 9.453>	τῇ πιθόμην καὶ ἔρεξα: πατὴρ δ' ἐμὸς αὐτίκ' ὀϊσθεὶς
<hom. il. 9.454>	πολλὰ κατηρᾶτο, στυγερὰς δ' ἐπεκέκλετ' ̓Ερινῦς,
<hom. il. 9.455>	μή ποτε γούνασιν οἷσιν ἐφέσσεσθαι φίλον υἱὸν
<hom. il. 9.456>	ἐξ ἐμέθεν γεγαῶτα: θεοὶ δ' ἐτέλειον ἐπαρὰς
<hom. il. 9.457>	Ζεύς τε καταχθόνιος καὶ ἐπαινὴ Περσεφόνεια.
<hom. il. 9.462>	ἔνθ' ἐμοὶ οὐκέτι πάμπαν ἐρητύετ' ἐν φρεσὶ θυμὸς
<hom. il. 9.463>	πατρὸς χωομένοιο κατὰ μέγαρα στρωφᾶσθαι.
<hom. il. 9.464>	ἦ μὲν πολλὰ ἔται καὶ ἀνεψιοὶ ἀμφὶς ἐόντες
<hom. il. 9.465>	αὐτοῦ λισσόμενοι κατερήτυον ἐν μεγάροισι,
<hom. il. 9.466>	πολλὰ δὲ ἴφια μῆλα καὶ εἰλίποδας ἕλικας βοῦς
<hom. il. 9.467>	ἔσφαζον, πολλοὶ δὲ σύες θαλέθοντες ἀλοιφῇ
<hom. il. 9.468>	εὑόμενοι τανύοντο διὰ φλογὸς ̔Ηφαίστοιο,
<hom. il. 9.469>	πολλὸν δ' ἐκ κεράμων μέθυ πίνετο τοῖο γέροντος.
<hom. il. 9.470>	εἰνάνυχες δέ μοι ἀμφ' αὐτῷ παρὰ νύκτας ἴαυον:
<hom. il. 9.471>	οἳ μὲν ἀμειβόμενοι φυλακὰς ἔχον, οὐδέ ποτ' ἔσβη
<hom. il. 9.472>	πῦρ, ἕτερον μὲν ὑπ' αἰθούσῃ εὐερκέος αὐλῆς,
<hom. il. 9.473>	ἄλλο δ' ἐνὶ προδόμῳ, πρόσθεν θαλάμοιο θυράων.
<hom. il. 9.474>	ἀλλ' ὅτε δὴ δεκάτη μοι ἐπήλυθε νὺξ ἐρεβεννή,
<hom. il. 9.475>	καὶ τότ' ἐγὼ θαλάμοιο θύρας πυκινῶς ἀραρυίας
<hom. il. 9.476>	ῥήξας ἐξῆλθον, καὶ ὑπέρθορον ἑρκίον αὐλῆς
<hom. il. 9.477>	ῥεῖα, λαθὼν φύλακάς τ' ἄνδρας δμῳάς τε γυναῖκας.
<hom. il. 9.478>	φεῦγον ἔπειτ' ἀπάνευθε δι' ̔Ελλάδος εὐρυχόροιο,
<hom. il. 9.479>	Φθίην δ' ἐξικόμην ἐριβώλακα μητέρα μήλων
<hom. il. 9.480>	ἐς Πηλῆα ἄναχθ': ὃ δέ με πρόφρων ὑπέδεκτο,
<hom. il. 9.481>	καί μ' ἐφίλης' ὡς εἴ τε πατὴρ ὃν παῖδα φιλήσῃ
<hom. il. 9.482>	μοῦνον τηλύγετον πολλοῖσιν ἐπὶ κτεάτεσσι,
<hom. il. 9.483>	καί μ' ἀφνειὸν ἔθηκε, πολὺν δέ μοι ὤπασε λαόν:
<hom. il. 9.484>	ναῖον δ' ἐσχατιὴν Φθίης Δολόπεσσιν ἀνάσσων.
<hom. il. 9.485>	καί σε τοσοῦτον ἔθηκα θεοῖς ἐπιείκελ' ̓Αχιλλεῦ,
<hom. il. 9.486>	ἐκ θυμοῦ φιλέων, ἐπεὶ οὐκ ἐθέλεσκες ἅμ' ἄλλῳ
<hom. il. 9.487>	οὔτ' ἐς δαῖτ' ἰέναι οὔτ' ἐν μεγάροισι πάσασθαι,
<hom. il. 9.488>	πρίν γ' ὅτε δή ς' ἐπ' ἐμοῖσιν ἐγὼ γούνεσσι καθίσσας
<hom. il. 9.489>	ὄψου τ' ἄσαιμι προταμὼν καὶ οἶνον ἐπισχών.
<hom. il. 9.490>	πολλάκι μοι κατέδευσας ἐπὶ στήθεσσι χιτῶνα
<hom. il. 9.491>	οἴνου ἀποβλύζων ἐν νηπιέῃ ἀλεγεινῇ.
<hom. il. 9.492>	ὣς ἐπὶ σοὶ μάλα πολλὰ πάθον καὶ πολλὰ μόγησα,
<hom. il. 9.493>	τὰ φρονέων ὅ μοι οὔ τι θεοὶ γόνον ἐξετέλειον
<hom. il. 9.494>	ἐξ ἐμεῦ: ἀλλὰ σὲ παῖδα θεοῖς ἐπιείκελ' ̓Αχιλλεῦ
<hom. il. 9.495>	ποιεύμην, ἵνα μοί ποτ' ἀεικέα λοιγὸν ἀμύνῃς.
<hom. il. 9.496>	ἀλλ' ̓Αχιλεῦ δάμασον θυμὸν μέγαν: οὐδέ τί σε χρὴ
<hom. il. 9.497>	νηλεὲς ἦτορ ἔχειν: στρεπτοὶ δέ τε καὶ θεοὶ αὐτοί,
<hom. il. 9.498>	τῶν περ καὶ μείζων ἀρετὴ τιμή τε βίη τε.
<hom. il. 9.499>	καὶ μὲν τοὺς θυέεσσι καὶ εὐχωλῇς ἀγανῇσι
<hom. il. 9.500>	λοιβῇ τε κνίσῃ τε παρατρωπῶς' ἄνθρωποι
<hom. il. 9.501>	λισσόμενοι, ὅτε κέν τις ὑπερβήῃ καὶ ἁμάρτῃ.
<hom. il. 9.502>	καὶ γάρ τε λιταί εἰσι Διὸς κοῦραι μεγάλοιο
<hom. il. 9.503>	χωλαί τε ῥυσαί τε παραβλῶπές τ' ὀφθαλμώ,
<hom. il. 9.504>	αἵ ῥά τε καὶ μετόπισθ' ἄτης ἀλέγουσι κιοῦσαι.
<hom. il. 9.505>	ἣ δ' ἄτη σθεναρή τε καὶ ἀρτίπος, οὕνεκα πάσας
<hom. il. 9.506>	πολλὸν ὑπεκπροθέει, φθάνει δέ τε πᾶσαν ἐπ' αἶαν
<hom. il. 9.507>	βλάπτους' ἀνθρώπους: αἳ δ' ἐξακέονται ὀπίσσω.
<hom. il. 9.508>	ὃς μέν τ' αἰδέσεται κούρας Διὸς ἆσσον ἰούσας,
<hom. il. 9.509>	τὸν δὲ μέγ' ὤνησαν καί τ' ἔκλυον εὐχομένοιο:
<hom. il. 9.510>	ὃς δέ κ' ἀνήνηται καί τε στερεῶς ἀποείπῃ,
<hom. il. 9.511>	λίσσονται δ' ἄρα ταί γε Δία Κρονίωνα κιοῦσαι
<hom. il. 9.512>	τῷ ἄτην ἅμ' ἕπεσθαι, ἵνα βλαφθεὶς ἀποτίσῃ.
<hom. il. 9.513>	ἀλλ' ̓Αχιλεῦ πόρε καὶ σὺ Διὸς κούρῃσιν ἕπεσθαι
<hom. il. 9.514>	τιμήν, ἥ τ' ἄλλων περ ἐπιγνάμπτει νόον ἐσθλῶν.
<hom. il. 9.515>	εἰ μὲν γὰρ μὴ δῶρα φέροι τὰ δ' ὄπισθ' ὀνομάζοι
<hom. il. 9.516>	̓Ατρεί̈δης, ἀλλ' αἰὲν ἐπιζαφελῶς χαλεπαίνοι,
<hom. il. 9.517>	οὐκ ἂν ἔγωγέ σε μῆνιν ἀπορρίψαντα κελοίμην
<hom. il. 9.518>	̓Αργείοισιν ἀμυνέμεναι χατέουσί περ ἔμπης:
<hom. il. 9.519>	νῦν δ' ἅμα τ' αὐτίκα πολλὰ διδοῖ τὰ δ' ὄπισθεν ὑπέστη,
<hom. il. 9.520>	ἄνδρας δὲ λίσσεσθαι ἐπιπροέηκεν ἀρίστους
<hom. il. 9.521>	κρινάμενος κατὰ λαὸν ̓Αχαιϊκόν, οἵ τε σοὶ αὐτῷ
<hom. il. 9.522>	φίλτατοι ̓Αργείων: τῶν μὴ σύ γε μῦθον ἐλέγξῃς
<hom. il. 9.523>	μηδὲ πόδας: πρὶν δ' οὔ τι νεμεσσητὸν κεχολῶσθαι.
<hom. il. 9.524>	οὕτω καὶ τῶν πρόσθεν ἐπευθόμεθα κλέα ἀνδρῶν
<hom. il. 9.525>	ἡρώων, ὅτε κέν τιν' ἐπιζάφελος χόλος ἵκοι:
<hom. il. 9.526>	δωρητοί τε πέλοντο παράρρητοί τ' ἐπέεσσι.
<hom. il. 9.527>	μέμνημαι τόδε ἔργον ἐγὼ πάλαι οὔ τι νέον γε
<hom. il. 9.528>	ὡς ἦν: ἐν δ' ὑμῖν ἐρέω πάντεσσι φίλοισι.
<hom. il. 9.529>	Κουρῆτές τ' ἐμάχοντο καὶ Αἰτωλοὶ μενεχάρμαι
<hom. il. 9.530>	ἀμφὶ πόλιν Καλυδῶνα καὶ ἀλλήλους ἐνάριζον,
<hom. il. 9.531>	Αἰτωλοὶ μὲν ἀμυνόμενοι Καλυδῶνος ἐραννῆς,
<hom. il. 9.532>	Κουρῆτες δὲ διαπραθέειν μεμαῶτες ̓́Αρηϊ.
<hom. il. 9.533>	καὶ γὰρ τοῖσι κακὸν χρυσόθρονος ̓́Αρτεμις ὦρσε
<hom. il. 9.534>	χωσαμένη ὅ οἱ οὔ τι θαλύσια γουνῷ ἀλωῆς
<hom. il. 9.535>	Οἰνεὺς ῥέξ': ἄλλοι δὲ θεοὶ δαίνυνθ' ἑκατόμβας,
<hom. il. 9.536>	οἴῃ δ' οὐκ ἔρρεξε Διὸς κούρῃ μεγάλοιο.
<hom. il. 9.537>	ἢ λάθετ' ἢ οὐκ ἐνόησεν: ἀάσατο δὲ μέγα θυμῷ.
<hom. il. 9.538>	ἣ δὲ χολωσαμένη δῖον γένος ἰοχέαιρα
<hom. il. 9.539>	ὦρσεν ἔπι χλούνην σῦν ἄγριον ἀργιόδοντα,
<hom. il. 9.540>	ὃς κακὰ πόλλ' ἕρδεσκεν ἔθων Οἰνῆος ἀλωήν:
<hom. il. 9.541>	πολλὰ δ' ὅ γε προθέλυμνα χαμαὶ βάλε δένδρεα μακρὰ
<hom. il. 9.542>	αὐτῇσιν ῥίζῃσι καὶ αὐτοῖς ἄνθεσι μήλων.
<hom. il. 9.543>	τὸν δ' υἱὸς Οἰνῆος ἀπέκτεινεν Μελέαγρος
<hom. il. 9.544>	πολλέων ἐκ πολίων θηρήτορας ἄνδρας ἀγείρας
<hom. il. 9.545>	καὶ κύνας: οὐ μὲν γάρ κε δάμη παύροισι βροτοῖσι:
<hom. il. 9.546>	τόσσος ἔην, πολλοὺς δὲ πυρῆς ἐπέβης' ἀλεγεινῆς.
<hom. il. 9.547>	ἣ δ' ἀμφ' αὐτῷ θῆκε πολὺν κέλαδον καὶ ἀϋτὴν
<hom. il. 9.548>	ἀμφὶ συὸς κεφαλῇ καὶ δέρματι λαχνήεντι,
<hom. il. 9.549>	Κουρήτων τε μεσηγὺ καὶ Αἰτωλῶν μεγαθύμων.
<hom. il. 9.550>	ὄφρα μὲν οὖν Μελέαγρος ἄρηι φίλος πολέμιζε,
<hom. il. 9.551>	τόφρα δὲ Κουρήτεσσι κακῶς ἦν, οὐδὲ δύναντο
<hom. il. 9.552>	τείχεος ἔκτοσθεν μίμνειν πολέες περ ἐόντες:
<hom. il. 9.553>	ἀλλ' ὅτε δὴ Μελέαγρον ἔδυ χόλος, ὅς τε καὶ ἄλλων
<hom. il. 9.554>	οἰδάνει ἐν στήθεσσι νόον πύκα περ φρονεόντων,
<hom. il. 9.555>	ἤτοι ὃ μητρὶ φίλῃ ̓Αλθαίῃ χωόμενος κῆρ
<hom. il. 9.556>	κεῖτο παρὰ μνηστῇ ἀλόχῳ καλῇ Κλεοπάτρῃ
<hom. il. 9.557>	κούρῃ Μαρπήσσης καλλισφύρου Εὐηνίνης
<hom. il. 9.558>	̓́Ιδεώ θ', ὃς κάρτιστος ἐπιχθονίων γένετ' ἀνδρῶν
<hom. il. 9.559>	τῶν τότε: καί ῥα ἄνακτος ἐναντίον εἵλετο τόξον
<hom. il. 9.560>	Φοίβου ̓Απόλλωνος καλλισφύρου εἵνεκα νύμφης,
<hom. il. 9.561>	τὴν δὲ τότ' ἐν μεγάροισι πατὴρ καὶ πότνια μήτηρ
<hom. il. 9.562>	̓Αλκυόνην καλέεσκον ἐπώνυμον, οὕνεκ' ἄρ' αὐτῆς
<hom. il. 9.563>	μήτηρ ἀλκυόνος πολυπενθέος οἶτον ἔχουσα
<hom. il. 9.564>	κλαῖεν ὅ μιν ἑκάεργος ἀνήρπασε Φοῖβος ̓Απόλλων:
<hom. il. 9.565>	τῇ ὅ γε παρκατέλεκτο χόλον θυμαλγέα πέσσων
<hom. il. 9.566>	ἐξ ἀρέων μητρὸς κεχολωμένος, ἥ ῥα θεοῖσι
<hom. il. 9.567>	πόλλ' ἀχέους' ἠρᾶτο κασιγνήτοιο φόνοιο,
<hom. il. 9.568>	πολλὰ δὲ καὶ γαῖαν πολυφόρβην χερσὶν ἀλοία
<hom. il. 9.569>	κικλήσκους' ̓Αί̈δην καὶ ἐπαινὴν Περσεφόνειαν
<hom. il. 9.570>	πρόχνυ καθεζομένη, δεύοντο δὲ δάκρυσι κόλποι,
<hom. il. 9.571>	παιδὶ δόμεν θάνατον: τῆς δ' ἠεροφοῖτις ̓Ερινὺς
<hom. il. 9.572>	ἔκλυεν ἐξ ̓Ερέβεσφιν ἀμείλιχον ἦτορ ἔχουσα.
<hom. il. 9.573>	τῶν δὲ τάχ' ἀμφὶ πύλας ὅμαδος καὶ δοῦπος ὀρώρει
<hom. il. 9.574>	πύργων βαλλομένων: τὸν δὲ λίσσοντο γέροντες
<hom. il. 9.575>	Αἰτωλῶν, πέμπον δὲ θεῶν ἱερῆας ἀρίστους,
<hom. il. 9.576>	ἐξελθεῖν καὶ ἀμῦναι ὑποσχόμενοι μέγα δῶρον:
<hom. il. 9.577>	ὁππόθι πιότατον πεδίον Καλυδῶνος ἐραννῆς,
<hom. il. 9.578>	ἔνθά μιν ἤνωγον τέμενος περικαλλὲς ἑλέσθαι
<hom. il. 9.579>	πεντηκοντόγυον, τὸ μὲν ἥμισυ οἰνοπέδοιο,
<hom. il. 9.580>	ἥμισυ δὲ ψιλὴν ἄροσιν πεδίοιο ταμέσθαι.
<hom. il. 9.581>	πολλὰ δέ μιν λιτάνευε γέρων ἱππηλάτα Οἰνεὺς
<hom. il. 9.582>	οὐδοῦ ἐπεμβεβαὼς ὑψηρεφέος θαλάμοιο
<hom. il. 9.583>	σείων κολλητὰς σανίδας γουνούμενος υἱόν:
<hom. il. 9.584>	πολλὰ δὲ τόν γε κασίγνηται καὶ πότνια μήτηρ
<hom. il. 9.585>	ἐλλίσσονθ': ὃ δὲ μᾶλλον ἀναίνετο: πολλὰ δ' ἑταῖροι,
<hom. il. 9.586>	οἵ οἱ κεδνότατοι καὶ φίλτατοι ἦσαν ἁπάντων:
<hom. il. 9.587>	ἀλλ' οὐδ' ὧς τοῦ θυμὸν ἐνὶ στήθεσσιν ἔπειθον,
<hom. il. 9.588>	πρίν γ' ὅτε δὴ θάλαμος πύκ' ἐβάλλετο, τοὶ δ' ἐπὶ πύργων
<hom. il. 9.589>	βαῖνον Κουρῆτες καὶ ἐνέπρηθον μέγα ἄστυ.
<hom. il. 9.590>	καὶ τότε δὴ Μελέαγρον ἐύ̈ζωνος παράκοιτις
<hom. il. 9.591>	λίσσετ' ὀδυρομένη, καί οἱ κατέλεξεν ἅπαντα
<hom. il. 9.592>	κήδε', ὅς' ἀνθρώποισι πέλει τῶν ἄστυ ἁλώῃ:
<hom. il. 9.593>	ἄνδρας μὲν κτείνουσι, πόλιν δέ τε πῦρ ἀμαθύνει,
<hom. il. 9.594>	τέκνα δέ τ' ἄλλοι ἄγουσι βαθυζώνους τε γυναῖκας.
<hom. il. 9.595>	τοῦ δ' ὠρίνετο θυμὸς ἀκούοντος κακὰ ἔργα,
<hom. il. 9.596>	βῆ δ' ἰέναι, χροὶ̈ δ' ἔντε' ἐδύσετο παμφανόωντα.
<hom. il. 9.597>	ὣς ὃ μὲν Αἰτωλοῖσιν ἀπήμυνεν κακὸν ἦμαρ
<hom. il. 9.598>	εἴξας ᾧ θυμῷ: τῷ δ' οὐκέτι δῶρα τέλεσσαν
<hom. il. 9.599>	πολλά τε καὶ χαρίεντα, κακὸν δ' ἤμυνε καὶ αὔτως.
<hom. il. 9.600>	ἀλλὰ σὺ μή μοι ταῦτα νόει φρεσί, μὴ δέ σε δαίμων
<hom. il. 9.601>	ἐνταῦθα τρέψειε φίλος: κάκιον δέ κεν εἴη
<hom. il. 9.602>	νηυσὶν καιομένῃσιν ἀμυνέμεν: ἀλλ' ἐπὶ δώρων
<hom. il. 9.603>	ἔρχεο: ἶσον γάρ σε θεῷ τίσουσιν ̓Αχαιοί.
<hom. il. 9.604>	εἰ δέ κ' ἄτερ δώρων πόλεμον φθισήνορα δύῃς
<hom. il. 9.605>	οὐκέθ' ὁμῶς τιμῆς ἔσεαι πόλεμόν περ ἀλαλκών,

<hom. il. 9.606>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 9.607>	Φοῖνιξ ἄττα γεραιὲ διοτρεφὲς οὔ τί με ταύτης
<hom. il. 9.608>	χρεὼ τιμῆς: φρονέω δὲ τετιμῆσθαι Διὸς αἴσῃ,
<hom. il. 9.609>	ἥ μ' ἕξει παρὰ νηυσὶ κορωνίσιν εἰς ὅ κ' ἀϋτμὴ
<hom. il. 9.610>	ἐν στήθεσσι μένῃ καί μοι φίλα γούνατ' ὀρώρῃ.
<hom. il. 9.611>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:
<hom. il. 9.612>	μή μοι σύγχει θυμὸν ὀδυρόμενος καὶ ἀχεύων
<hom. il. 9.613>	̓Ατρεί̈δῃ ἥρωϊ φέρων χάριν: οὐδέ τί σε χρὴ
<hom. il. 9.614>	τὸν φιλέειν, ἵνα μή μοι ἀπέχθηαι φιλέοντι.
<hom. il. 9.615>	καλόν τοι σὺν ἐμοὶ τὸν κήδειν ὅς κ' ἐμὲ κήδῃ:
<hom. il. 9.616>	ἶσον ἐμοὶ βασίλευε καὶ ἥμισυ μείρεο τιμῆς.
<hom. il. 9.617>	οὗτοι δ' ἀγγελέουσι, σὺ δ' αὐτόθι λέξεο μίμνων
<hom. il. 9.618>	εὐνῇ ἔνι μαλακῇ: ἅμα δ' ἠοῖ φαινομένηφι
<hom. il. 9.619>	φρασσόμεθ' ἤ κε νεώμεθ' ἐφ' ἡμέτερ' ἦ κε μένωμεν.

<hom. il. 9.620>	ἦ καὶ Πατρόκλῳ ὅ γ' ἐπ' ὀφρύσι νεῦσε σιωπῇ
<hom. il. 9.621>	Φοίνικι στορέσαι πυκινὸν λέχος, ὄφρα τάχιστα
<hom. il. 9.622>	ἐκ κλισίης νόστοιο μεδοίατο: τοῖσι δ' ἄρ' Αἴας
<hom. il. 9.623>	ἀντίθεος Τελαμωνιάδης μετὰ μῦθον ἔειπε:
<hom. il. 9.624>	διογενὲς Λαερτιάδη πολυμήχαν' ̓Οδυσσεῦ
<hom. il. 9.625>	ἴομεν: οὐ γάρ μοι δοκέει μύθοιο τελευτὴ
<hom. il. 9.626>	τῇδέ γ' ὁδῷ κρανέεσθαι: ἀπαγγεῖλαι δὲ τάχιστα
<hom. il. 9.627>	χρὴ μῦθον Δαναοῖσι καὶ οὐκ ἀγαθόν περ ἐόντα
<hom. il. 9.628>	οἵ που νῦν ἕαται ποτιδέγμενοι. αὐτάρ ̓Αχιλλεὺς
<hom. il. 9.629>	ἄγριον ἐν στήθεσσι θέτο μεγαλήτορα θυμὸν
<hom. il. 9.630>	σχέτλιος, οὐδὲ μετατρέπεται φιλότητος ἑταίρων
<hom. il. 9.631>	τῆς ᾗ μιν παρὰ νηυσὶν ἐτίομεν ἔξοχον ἄλλων
<hom. il. 9.632>	νηλής: καὶ μέν τίς τε κασιγνήτοιο φονῆος
<hom. il. 9.633>	ποινὴν ἢ οὗ παιδὸς ἐδέξατο τεθνηῶτος:
<hom. il. 9.634>	καί ῥ' ὃ μὲν ἐν δήμῳ μένει αὐτοῦ πόλλ' ἀποτίσας,
<hom. il. 9.635>	τοῦ δέ τ' ἐρητύεται κραδίη καὶ θυμὸς ἀγήνωρ
<hom. il. 9.636>	ποινὴν δεξαμένῳ: σοὶ δ' ἄληκτόν τε κακόν τε
<hom. il. 9.637>	θυμὸν ἐνὶ στήθεσσι θεοὶ θέσαν εἵνεκα κούρης
<hom. il. 9.638>	οἴης: νῦν δέ τοι ἑπτὰ παρίσχομεν ἔξοχ' ἀρίστας,
<hom. il. 9.639>	ἄλλά τε πόλλ' ἐπὶ τῇσι: σὺ δ' ἵλαον ἔνθεο θυμόν,
<hom. il. 9.640>	αἴδεσσαι δὲ μέλαθρον: ὑπωρόφιοι δέ τοί εἰμεν
<hom. il. 9.641>	πληθύος ἐκ Δαναῶν, μέμαμεν δέ τοι ἔξοχον ἄλλων
<hom. il. 9.642>	κήδιστοί τ' ἔμεναι καὶ φίλτατοι ὅσσοι ̓Αχαιοί.

<hom. il. 9.643>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 9.644>	Αἶαν διογενὲς Τελαμώνιε κοίρανε λαῶν
<hom. il. 9.645>	πάντά τί μοι κατὰ θυμὸν ἐείσαο μυθήσασθαι:
<hom. il. 9.646>	ἀλλά μοι οἰδάνεται κραδίη χόλῳ ὁππότε κείνων
<hom. il. 9.647>	μνήσομαι ὥς μ' ἀσύφηλον ἐν ̓Αργείοισιν ἔρεξεν
<hom. il. 9.648>	̓Ατρεί̈δης ὡς εἴ τιν' ἀτίμητον μετανάστην.
<hom. il. 9.649>	ἀλλ' ὑμεῖς ἔρχεσθε καὶ ἀγγελίην ἀπόφασθε:
<hom. il. 9.650>	οὐ γὰρ πρὶν πολέμοιο μεδήσομαι αἱματόεντος
<hom. il. 9.651>	πρίν γ' υἱὸν Πριάμοιο δαί̈φρονος ̔́Εκτορα δῖον
<hom. il. 9.652>	Μυρμιδόνων ἐπί τε κλισίας καὶ νῆας ἱκέσθαι
<hom. il. 9.653>	κτείνοντ' ̓Αργείους, κατά τε σμῦξαι πυρὶ νῆας.
<hom. il. 9.654>	ἀμφὶ δέ τοι τῇ ἐμῇ κλισίῃ καὶ νηὶ̈ μελαίνῃ
<hom. il. 9.655>	̔́Εκτορα καὶ μεμαῶτα μάχης σχήσεσθαι ὀί̈ω.

<hom. il. 9.656>	ὣς ἔφαθ', οἳ δὲ ἕκαστος ἑλὼν δέπας ἀμφικύπελλον
<hom. il. 9.657>	σπείσαντες παρὰ νῆας ἴσαν πάλιν: ἦρχε δ' ̓Οδυσσεύς.
<hom. il. 9.658>	Πάτροκλος δ' ἑτάροισιν ἰδὲ δμωῇσι κέλευσε
<hom. il. 9.659>	Φοίνικι στορέσαι πυκινὸν λέχος ὅττι τάχιστα.
<hom. il. 9.660>	αἳ δ' ἐπιπειθόμεναι στόρεσαν λέχος ὡς ἐκέλευσε
<hom. il. 9.661>	κώεά τε ῥῆγός τε λίνοιό τε λεπτὸν ἄωτον.
<hom. il. 9.662>	ἔνθ' ὃ γέρων κατέλεκτο καὶ ἠῶ δῖαν ἔμιμνεν.
<hom. il. 9.663>	αὐτὰρ ̓Αχιλλεὺς εὗδε μυχῷ κλισίης εὐπήκτου:
<hom. il. 9.664>	τῷ δ' ἄρα παρκατέλεκτο γυνή, τὴν Λεσβόθεν ἦγε,
<hom. il. 9.665>	Φόρβαντος θυγάτηρ Διομήδη καλλιπάρῃος.
<hom. il. 9.666>	Πάτροκλος δ' ἑτέρωθεν ἐλέξατο: πὰρ δ' ἄρα καὶ τῷ
<hom. il. 9.667>	̓͂Ιφις ἐύ̈ζωνος, τήν οἱ πόρε δῖος ̓Αχιλλεὺς
<hom. il. 9.668>	Σκῦρον ἑλὼν αἰπεῖαν ̓Ενυῆος πτολίεθρον.

<hom. il. 9.669>	οἳ δ' ὅτε δὴ κλισίῃσιν ἐν ̓Ατρεί̈δαο γένοντο.
<hom. il. 9.670>	τοὺς μὲν ἄρα χρυσέοισι κυπέλλοις υἷες ̓Αχαιῶν
<hom. il. 9.671>	δειδέχατ' ἄλλοθεν ἄλλος ἀνασταδόν, ἔκ τ' ἐρέοντο:
<hom. il. 9.672>	πρῶτος δ' ἐξερέεινεν ἄναξ ἀνδρῶν ̓Αγαμέμνων:
<hom. il. 9.673>	εἴπ' ἄγε μ' ὦ πολύαιν' ̓Οδυσεῦ μέγα κῦδος ̓Αχαιῶν
<hom. il. 9.674>	ἤ ῥ' ἐθέλει νήεσσιν ἀλεξέμεναι δήϊον πῦρ,
<hom. il. 9.675>	ἦ ἀπέειπε, χόλος δ' ἔτ' ἔχει μεγαλήτορα θυμόν;

<hom. il. 9.676>	τὸν δ' αὖτε προσέειπε πολύτλας δῖος ̓Οδυσσεύς:
<hom. il. 9.677>	̓Ατρεί̈δη κύδιστε ἄναξ ἀνδρῶν ̓Αγάμεμνον
<hom. il. 9.678>	κεῖνός γ' οὐκ ἐθέλει σβέσσαι χόλον, ἀλλ' ἔτι μᾶλλον
<hom. il. 9.679>	πιμπλάνεται μένεος, σὲ δ' ἀναίνεται ἠδὲ σὰ δῶρα.
<hom. il. 9.680>	αὐτόν σε φράζεσθαι ἐν ̓Αργείοισιν ἄνωγεν
<hom. il. 9.681>	ὅππως κεν νῆάς τε σαῷς καὶ λαὸν ̓Αχαιῶν:
<hom. il. 9.682>	αὐτὸς δ' ἠπείλησεν ἅμ' ἠοῖ φαινομένηφι
<hom. il. 9.683>	νῆας ἐϋσσέλμους ἅλαδ' ἑλκέμεν ἀμφιελίσσας.
<hom. il. 9.684>	καὶ δ' ἂν τοῖς ἄλλοισιν ἔφη παραμυθήσασθαι
<hom. il. 9.685>	οἴκαδ' ἀποπλείειν, ἐπεὶ οὐκέτι δήετε τέκμωρ
<hom. il. 9.686>	̓Ιλίου αἰπεινῆς: μάλα γάρ ἑθεν εὐρύοπα Ζεὺς
<hom. il. 9.687>	χεῖρα ἑὴν ὑπερέσχε, τεθαρσήκασι δὲ λαοί.
<hom. il. 9.688>	ὣς ἔφατ': εἰσὶ καὶ οἵδε τάδ' εἰπέμεν, οἵ μοι ἕποντο,
<hom. il. 9.689>	Αἴας καὶ κήρυκε δύω πεπνυμένω ἄμφω.
<hom. il. 9.690>	Φοῖνιξ δ' αὖθ' ὃ γέρων κατελέξατο, ὡς γὰρ ἀνώγει,
<hom. il. 9.691>	ὄφρά οἱ ἐν νήεσσι φίλην ἐς πατρίδ' ἕπηται
<hom. il. 9.692>	αὔριον, ἢν ἐθέλῃσιν: ἀνάγκῃ δ' οὔ τί μιν ἄξει.

<hom. il. 9.693>	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ
<hom. il. 9.694>	μῦθον ἀγασσάμενοι: μάλα γὰρ κρατερῶς ἀγόρευσε.
<hom. il. 9.695>	δὴν δ' ἄνεῳ ἦσαν τετιηότες υἷες ̓Αχαιῶν:
<hom. il. 9.696>	ὀψὲ δὲ δὴ μετέειπε βοὴν ἀγαθὸς Διομήδης:
<hom. il. 9.697>	̓Ατρεί̈δη κύδιστε ἄναξ ἀνδρῶν ̓Αγάμεμνον
<hom. il. 9.698>	μὴ ὄφελες λίσσεσθαι ἀμύμονα Πηλεί̈ωνα
<hom. il. 9.699>	μυρία δῶρα διδούς: ὃ δ' ἀγήνωρ ἐστὶ καὶ ἄλλως:
<hom. il. 9.700>	νῦν αὖ μιν πολὺ μᾶλλον ἀγηνορίῃσιν ἐνῆκας.
<hom. il. 9.701>	ἀλλ' ἤτοι κεῖνον μὲν ἐάσομεν ἤ κεν ἴῃσιν
<hom. il. 9.702>	ἦ κε μένῃ: τότε δ' αὖτε μαχήσεται ὁππότε κέν μιν
<hom. il. 9.703>	θυμὸς ἐνὶ στήθεσσιν ἀνώγῃ καὶ θεὸς ὄρσῃ.
<hom. il. 9.704>	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
<hom. il. 9.705>	νῦν μὲν κοιμήσασθε τεταρπόμενοι φίλον ἦτορ
<hom. il. 9.706>	σίτου καὶ οἴνοιο: τὸ γὰρ μένος ἐστὶ καὶ ἀλκή:
<hom. il. 9.707>	αὐτὰρ ἐπεί κε φανῇ καλὴ ῥοδοδάκτυλος ̓Ηώς,
<hom. il. 9.708>	καρπαλίμως πρὸ νεῶν ἐχέμεν λαόν τε καὶ ἵππους
<hom. il. 9.709>	ὀτρύνων, καὶ δ' αὐτὸς ἐνὶ πρώτοισι μάχεσθαι.

<hom. il. 9.710>	ὣς ἔφαθ', οἳ δ' ἄρα πάντες ἐπῄνησαν βασιλῆες
<hom. il. 9.711>	μῦθον ἀγασσάμενοι Διομήδεος ἱπποδάμοιο.
<hom. il. 9.712>	καὶ τότε δὴ σπείσαντες ἔβαν κλισίην δὲ ἕκαστος,
<hom. il. 9.713>	ἔνθα δὲ κοιμήσαντο καὶ ὕπνου δῶρον ἕλοντο.

<hom. il. 10.1>	ἄλλοι μὲν παρὰ νηυσὶν ἀριστῆες Παναχαιῶν
<hom. il. 10.2>	εὗδον παννύχιοι μαλακῷ δεδμημένοι ὕπνῳ:
<hom. il. 10.3>	ἀλλ' οὐκ ̓Ατρεί̈δην ̓Αγαμέμνονα ποιμένα λαῶν
<hom. il. 10.4>	ὕπνος ἔχε γλυκερὸς πολλὰ φρεσὶν ὁρμαίνοντα.
<hom. il. 10.5>	ὡς δ' ὅτ' ἂν ἀστράπτῃ πόσις ̔́Ηρης ἠϋκόμοιο
<hom. il. 10.6>	τεύχων ἢ πολὺν ὄμβρον ἀθέσφατον ἠὲ χάλαζαν
<hom. il. 10.7>	ἢ νιφετόν, ὅτε πέρ τε χιὼν ἐπάλυνεν ἀρούρας,
<hom. il. 10.8>	ἠέ ποθι πτολέμοιο μέγα στόμα πευκεδανοῖο,
<hom. il. 10.9>	ὣς πυκίν' ἐν στήθεσσιν ἀνεστενάχιζ' ̓Αγαμέμνων
<hom. il. 10.10>	νειόθεν ἐκ κραδίης, τρομέοντο δέ οἱ φρένες ἐντός.
<hom. il. 10.11>	ἤτοι ὅτ' ἐς πεδίον τὸ Τρωϊκὸν ἀθρήσειε,
<hom. il. 10.12>	θαύμαζεν πυρὰ πολλὰ τὰ καίετο ̓Ιλιόθι πρὸ
<hom. il. 10.13>	αὐλῶν συρίγγων τ' ἐνοπὴν ὅμαδόν τ' ἀνθρώπων.
<hom. il. 10.14>	αὐτὰρ ὅτ' ἐς νῆάς τε ἴδοι καὶ λαὸν ̓Αχαιῶν,
<hom. il. 10.15>	πολλὰς ἐκ κεφαλῆς προθελύμνους ἕλκετο χαίτας
<hom. il. 10.16>	ὑψόθ' ἐόντι Διί, μέγα δ' ἔστενε κυδάλιμον κῆρ.
<hom. il. 10.17>	ἥδε δέ οἱ κατὰ θυμὸν ἀρίστη φαίνετο βουλὴ
<hom. il. 10.18>	Νέστορ' ἔπι πρῶτον Νηλήϊον ἐλθέμεν ἀνδρῶν,
<hom. il. 10.19>	εἴ τινά οἱ σὺν μῆτιν ἀμύμονα τεκτήναιτο,
<hom. il. 10.20>	ἥ τις ἀλεξίκακος πᾶσιν Δαναοῖσι γένοιτο.
<hom. il. 10.21>	ὀρθωθεὶς δ' ἔνδυνε περὶ στήθεσσι χιτῶνα,
<hom. il. 10.22>	ποσσὶ δ' ὑπὸ λιπαροῖσιν ἐδήσατο καλὰ πέδιλα,
<hom. il. 10.23>	ἀμφὶ δ' ἔπειτα δαφοινὸν ἑέσσατο δέρμα λέοντος
<hom. il. 10.24>	αἴθωνος μεγάλοιο ποδηνεκές, εἵλετο δ' ἔγχος.

<hom. il. 10.25>	ὣς δ' αὔτως Μενέλαον ἔχε τρόμος: οὐδὲ γὰρ αὐτῷ
<hom. il. 10.26>	ὕπνος ἐπὶ βλεφάροισιν ἐφίζανε: μή τι πάθοιεν
<hom. il. 10.27>	̓Αργεῖοι, τοὶ δὴ ἕθεν εἵνεκα πουλὺν ἐφ' ὑγρὴν
<hom. il. 10.28>	ἤλυθον ἐς Τροίην πόλεμον θρασὺν ὁρμαίνοντες.
<hom. il. 10.29>	παρδαλέῃ μὲν πρῶτα μετάφρενον εὐρὺ κάλυψε
<hom. il. 10.30>	ποικίλῃ, αὐτὰρ ἐπὶ στεφάνην κεφαλῆφιν ἀείρας
<hom. il. 10.31>	θήκατο χαλκείην, δόρυ δ' εἵλετο χειρὶ παχείῃ.
<hom. il. 10.32>	βῆ δ' ἴμεν ἀνστήσων ὃν ἀδελφεόν, ὃς μέγα πάντων
<hom. il. 10.33>	̓Αργείων ἤνασσε, θεὸς δ' ὣς τίετο δήμῳ.
<hom. il. 10.34>	τὸν δ' εὗρ' ἀμφ' ὤμοισι τιθήμενον ἔντεα καλὰ
<hom. il. 10.35>	νηὶ̈ πάρα πρύμνῃ: τῷ δ' ἀσπάσιος γένετ' ἐλθών.
<hom. il. 10.36>	τὸν πρότερος προσέειπε βοὴν ἀγαθὸς Μενέλαος:
<hom. il. 10.37>	τίφθ' οὕτως ἠθεῖε κορύσσεαι; ἦ τιν' ἑταίρων
<hom. il. 10.38>	ὀτρυνέεις Τρώεσσιν ἐπίσκοπον; ἀλλὰ μάλ' αἰνῶς
<hom. il. 10.39>	δείδω μὴ οὔ τίς τοι ὑπόσχηται τόδε ἔργον
<hom. il. 10.40>	ἄνδρας δυσμενέας σκοπιαζέμεν οἶος ἐπελθὼν
<hom. il. 10.41>	νύκτα δι' ἀμβροσίην: μάλα τις θρασυκάρδιος ἔσται.

<hom. il. 10.42>	τὸν δ' ἀπαμειβόμενος προσέφη κρείων ̓Αγαμέμνων:
<hom. il. 10.43>	χρεὼ βουλῆς ἐμὲ καὶ σὲ διοτρεφὲς ὦ Μενέλαε
<hom. il. 10.44>	κερδαλέης, ἥ τίς κεν ἐρύσσεται ἠδὲ σαώσει
<hom. il. 10.45>	̓Αργείους καὶ νῆας, ἐπεὶ Διὸς ἐτράπετο φρήν.
<hom. il. 10.46>	̔Εκτορέοις ἄρα μᾶλλον ἐπὶ φρένα θῆχ' ἱεροῖσιν:
<hom. il. 10.47>	οὐ γάρ πω ἰδόμην, οὐδ' ἔκλυον αὐδήσαντος
<hom. il. 10.48>	ἄνδρ' ἕνα τοσσάδε μέρμερ' ἐπ' ἤματι μητίσασθαι,
<hom. il. 10.49>	ὅσς' ̔́Εκτωρ ἔρρεξε Διὶ̈ φίλος υἷας ̓Αχαιῶν
<hom. il. 10.50>	αὔτως, οὔτε θεᾶς υἱὸς φίλος οὔτε θεοῖο.
<hom. il. 10.51>	ἔργα δ' ἔρεξ' ὅσα φημὶ μελησέμεν ̓Αργείοισι
<hom. il. 10.52>	δηθά τε καὶ δολιχόν: τόσα γὰρ κακὰ μήσατ' ̓Αχαιούς.
<hom. il. 10.53>	ἀλλ' ἴθι νῦν Αἴαντα καὶ ̓Ιδομενῆα κάλεσσον
<hom. il. 10.54>	ῥίμφα θέων παρὰ νῆας: ἐγὼ δ' ἐπὶ Νέστορα δῖον
<hom. il. 10.55>	εἶμι, καὶ ὀτρυνέω ἀνστήμεναι, αἴ κ' ἐθέλῃσιν
<hom. il. 10.56>	ἐλθεῖν ἐς φυλάκων ἱερὸν τέλος ἠδ' ἐπιτεῖλαι.
<hom. il. 10.57>	κείνῳ γάρ κε μάλιστα πιθοίατο: τοῖο γὰρ υἱὸς
<hom. il. 10.58>	σημαίνει φυλάκεσσι καὶ ̓Ιδομενῆος ὀπάων
<hom. il. 10.59>	Μηριόνης: τοῖσιν γὰρ ἐπετράπομέν γε μάλιστα.

<hom. il. 10.60>	τὸν δ' ἠμείβετ' ἔπειτα βοὴν ἀγαθὸς Μενέλαος:
<hom. il. 10.61>	πῶς γάρ μοι μύθῳ ἐπιτέλλεαι ἠδὲ κελεύεις;
<hom. il. 10.62>	αὖθι μένω μετὰ τοῖσι δεδεγμένος εἰς ὅ κεν ἔλθῃς,
<hom. il. 10.63>	ἦε θέω μετὰ ς' αὖτις, ἐπὴν εὖ τοῖς ἐπιτείλω;

<hom. il. 10.64>	τὸν δ' αὖτε προσέειπεν ἄναξ ἀνδρῶν ̓Αγαμέμνων,
<hom. il. 10.65>	αὖθι μένειν, μή πως ἀβροτάξομεν ἀλλήλοιιν
<hom. il. 10.66>	ἐρχομένω: πολλαὶ γὰρ ἀνὰ στρατόν εἰσι κέλευθοι.
<hom. il. 10.67>	φθέγγεο δ' ᾗ κεν ἴῃσθα καὶ ἐγρήγορθαι ἄνωχθι
<hom. il. 10.68>	πατρόθεν ἐκ γενεῆς ὀνομάζων ἄνδρα ἕκαστον
<hom. il. 10.69>	πάντας κυδαίνων: μηδὲ μεγαλίζεο θυμῷ,
<hom. il. 10.70>	ἀλλὰ καὶ αὐτοί περ πονεώμεθα: ὧδέ που ἄμμι
<hom. il. 10.71>	Ζεὺς ἐπὶ γιγνομένοισιν ἵει κακότητα βαρεῖαν.

<hom. il. 10.72>	ὣς εἰπὼν ἀπέπεμπεν ἀδελφεὸν εὖ ἐπιτείλας:
<hom. il. 10.73>	αὐτὰρ ὃ βῆ ῥ' ἰέναι μετὰ Νέστορα ποιμένα λαῶν:
<hom. il. 10.74>	τὸν δ' εὗρεν παρά τε κλισίῃ καὶ νηὶ̈ μελαίνῃ
<hom. il. 10.75>	εὐνῇ ἔνι μαλακῇ: παρὰ δ' ἔντεα ποικίλ' ἔκειτο
<hom. il. 10.76>	ἀσπὶς καὶ δύο δοῦρε φαεινή τε τρυφάλεια.
<hom. il. 10.77>	πὰρ δὲ ζωστὴρ κεῖτο παναίολος, ᾧ ῥ' ὁ γεραιὸς
<hom. il. 10.78>	ζώννυθ' ὅτ' ἐς πόλεμον φθισήνορα θωρήσσοιτο
<hom. il. 10.79>	λαὸν ἄγων, ἐπεὶ οὐ μὲν ἐπέτρεπε γήραϊ λυγρῷ.
<hom. il. 10.80>	ὀρθωθεὶς δ' ἄρ' ἐπ' ἀγκῶνος κεφαλὴν ἐπαείρας
<hom. il. 10.81>	̓Ατρεί̈δην προσέειπε καὶ ἐξερεείνετο μύθῳ:
<hom. il. 10.82>	τίς δ' οὗτος κατὰ νῆας ἀνὰ στρατὸν ἔρχεαι οἶος
<hom. il. 10.83>	νύκτα δι' ὀρφναίην, ὅτε θ' εὕδουσι βροτοὶ ἄλλοι,
<hom. il. 10.84>	ἠέ τιν' οὐρήων διζήμενος, ἤ τιν' ἑταίρων;
<hom. il. 10.85>	φθέγγεο, μηδ' ἀκέων ἐπ' ἔμ' ἔρχεο: τίπτε δέ σε χρεώ;

<hom. il. 10.86>	τὸν δ' ἠμείβετ' ἔπειτα ἄναξ ἀνδρῶν ̓Αγαμέμνων:
<hom. il. 10.87>	ὦ Νέστορ Νηληϊάδη μέγα κῦδος ̓Αχαιῶν
<hom. il. 10.88>	γνώσεαι ̓Ατρεί̈δην ̓Αγαμέμνονα, τὸν περὶ πάντων
<hom. il. 10.89>	Ζεὺς ἐνέηκε πόνοισι διαμπερὲς εἰς ὅ κ' ἀϋτμὴ
<hom. il. 10.90>	ἐν στήθεσσι μένῃ καί μοι φίλα γούνατ' ὀρώρῃ.
<hom. il. 10.91>	πλάζομαι ὧδ' ἐπεὶ οὔ μοι ἐπ' ὄμμασι νήδυμος ὕπνος
<hom. il. 10.92>	ἱζάνει, ἀλλὰ μέλει πόλεμος καὶ κήδε' ̓Αχαιῶν.
<hom. il. 10.93>	αἰνῶς γὰρ Δαναῶν περιδείδια, οὐδέ μοι ἦτορ
<hom. il. 10.94>	ἔμπεδον, ἀλλ' ἀλαλύκτημαι, κραδίη δέ μοι ἔξω
<hom. il. 10.95>	στηθέων ἐκθρῴσκει, τρομέει δ' ὑπὸ φαίδιμα γυῖα.
<hom. il. 10.96>	ἀλλ' εἴ τι δραίνεις, ἐπεὶ οὐδὲ σέ γ' ὕπνος ἱκάνει,
<hom. il. 10.97>	δεῦρ' ἐς τοὺς φύλακας καταβήομεν, ὄφρα ἴδωμεν
<hom. il. 10.98>	μὴ τοὶ μὲν καμάτῳ ἀδηκότες ἠδὲ καὶ ὕπνῳ
<hom. il. 10.99>	κοιμήσωνται, ἀτὰρ φυλακῆς ἐπὶ πάγχυ λάθωνται.
<hom. il. 10.100>	δυσμενέες δ' ἄνδρες σχεδὸν εἵαται: οὐδέ τι ἴδμεν
<hom. il. 10.101>	μή πως καὶ διὰ νύκτα μενοινήσωσι μάχεσθαι.

<hom. il. 10.102>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom. il. 10.103>	̓Ατρεί̈δη κύδιστε ἄναξ ἀνδρῶν ̓Αγάμεμνον
<hom. il. 10.104>	οὔ θην ̔́Εκτορι πάντα νοήματα μητίετα Ζεὺς
<hom. il. 10.105>	ἐκτελέει, ὅσα πού νυν ἐέλπεται: ἀλλά μιν οἴω
<hom. il. 10.106>	κήδεσι μοχθήσειν καὶ πλείοσιν, εἴ κεν ̓Αχιλλεὺς
<hom. il. 10.107>	ἐκ χόλου ἀργαλέοιο μεταστρέψῃ φίλον ἦτορ.
<hom. il. 10.108>	σοὶ δὲ μάλ' ἕψομ' ἐγώ: ποτὶ δ' αὖ καὶ ἐγείρομεν ἄλλους
<hom. il. 10.109>	ἠμὲν Τυδεί̈δην δουρὶ κλυτὸν ἠδ' ̓Οδυσῆα
<hom. il. 10.110>	ἠδ' Αἴαντα ταχὺν καὶ Φυλέος ἄλκιμον υἱόν.
<hom. il. 10.111>	ἀλλ' εἴ τις καὶ τούσδε μετοιχόμενος καλέσειεν
<hom. il. 10.112>	ἀντίθεόν τ' Αἴαντα καὶ ̓Ιδομενῆα ἄνακτα:
<hom. il. 10.113>	τῶν γὰρ νῆες ἔασιν ἑκαστάτω, οὐδὲ μάλ' ἐγγύς.
<hom. il. 10.114>	ἀλλὰ φίλον περ ἐόντα καὶ αἰδοῖον Μενέλαον
<hom. il. 10.115>	νεικέσω, εἴ πέρ μοι νεμεσήσεαι, οὐδ' ἐπικεύσω
<hom. il. 10.116>	ὡς εὕδει, σοὶ δ' οἴῳ ἐπέτρεψεν πονέεσθαι.
<hom. il. 10.117>	νῦν ὄφελεν κατὰ πάντας ἀριστῆας πονέεσθαι
<hom. il. 10.118>	λισσόμενος: χρειὼ γὰρ ἱκάνεται οὐκέτ' ἀνεκτός.

<hom. il. 10.119>	τὸν δ' αὖτε προσέειπεν ἄναξ ἀνδρῶν ̓Αγαμέμνων:
<hom. il. 10.120>	ὦ γέρον ἄλλοτε μέν σε καὶ αἰτιάασθαι ἄνωγα:
<hom. il. 10.121>	πολλάκι γὰρ μεθιεῖ τε καὶ οὐκ ἐθέλει πονέεσθαι
<hom. il. 10.122>	οὔτ' ὄκνῳ εἴκων οὔτ' ἀφραδίῃσι νόοιο,
<hom. il. 10.123>	ἀλλ' ἐμέ τ' εἰσορόων καὶ ἐμὴν ποτιδέγμενος ὁρμήν.
<hom. il. 10.124>	νῦν δ' ἐμέο πρότερος μάλ' ἐπέγρετο καί μοι ἐπέστη:
<hom. il. 10.125>	τὸν μὲν ἐγὼ προέηκα καλήμεναι οὓς σὺ μεταλλᾷς.
<hom. il. 10.126>	ἀλλ' ἴομεν: κείνους δὲ κιχησόμεθα πρὸ πυλάων
<hom. il. 10.127>	ἐν φυλάκεσς', ἵνα γάρ σφιν ἐπέφραδον ἠγερέθεσθαι.

<hom. il. 10.128>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom. il. 10.129>	οὕτως οὔ τίς οἱ νεμεσήσεται οὐδ' ἀπιθήσει
<hom. il. 10.130>	̓Αργείων, ὅτε κέν τιν' ἐποτρύνῃ καὶ ἀνώγῃ.

<hom. il. 10.131>	ὣς εἰπὼν ἔνδυνε περὶ στήθεσσι χιτῶνα,
<hom. il. 10.132>	ποσσὶ δ' ὑπὸ λιπαροῖσιν ἐδήσατο καλὰ πέδιλα,
<hom. il. 10.133>	ἀμφὶ δ' ἄρα χλαῖναν περονήσατο φοινικόεσσαν
<hom. il. 10.134>	διπλῆν ἐκταδίην, οὔλη δ' ἐπενήνοθε λάχνη.
<hom. il. 10.135>	εἵλετο δ' ἄλκιμον ἔγχος ἀκαχμένον ὀξέϊ χαλκῷ,
<hom. il. 10.136>	βῆ δ' ἰέναι κατὰ νῆας ̓Αχαιῶν χαλκοχιτώνων.
<hom. il. 10.137>	πρῶτον ἔπειτ' ̓Οδυσῆα Διὶ μῆτιν ἀτάλαντον
<hom. il. 10.138>	ἐξ ὕπνου ἀνέγειρε Γερήνιος ἱππότα Νέστωρ
<hom. il. 10.139>	φθεγξάμενος: τὸν δ' αἶψα περὶ φρένας ἤλυθ' ἰωή,
<hom. il. 10.140>	ἐκ δ' ἦλθε κλισίης καί σφεας πρὸς μῦθον ἔειπε:
<hom. il. 10.141>	τίφθ' οὕτω κατὰ νῆας ἀνὰ στρατὸν οἶοι ἀλᾶσθε
<hom. il. 10.142>	νύκτα δι' ἀμβροσίην, ὅ τι δὴ χρειὼ τόσον ἵκει;

<hom. il. 10.143>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom. il. 10.144>	διογενὲς Λαερτιάδη πολυμήχαν' ̓Οδυσσεῦ
<hom. il. 10.145>	μὴ νεμέσα: τοῖον γὰρ ἄχος βεβίηκεν ̓Αχαιούς.
<hom. il. 10.146>	ἀλλ' ἕπε', ὄφρα καὶ ἄλλον ἐγείρομεν ὅν τ' ἐπέοικε
<hom. il. 10.147>	βουλὰς βουλεύειν, ἢ φευγέμεν ἠὲ μάχεσθαι.

<hom. il. 10.148>	ὣς φάθ', ὃ δὲ κλισίην δὲ κιὼν πολύμητις ̓Οδυσσεὺς
<hom. il. 10.149>	ποικίλον ἀμφ' ὤμοισι σάκος θέτο, βῆ δὲ μετ' αὐτούς.
<hom. il. 10.150>	βὰν δ' ἐπὶ Τυδεί̈δην Διομήδεα: τὸν δὲ κίχανον
<hom. il. 10.151>	ἐκτὸς ἀπὸ κλισίης σὺν τεύχεσιν: ἀμφὶ δ' ἑταῖροι
<hom. il. 10.152>	εὗδον, ὑπὸ κρασὶν δ' ἔχον ἀσπίδας: ἔγχεα δέ σφιν
<hom. il. 10.153>	ὄρθ' ἐπὶ σαυρωτῆρος ἐλήλατο, τῆλε δὲ χαλκὸς
<hom. il. 10.154>	λάμφ' ὥς τε στεροπὴ πατρὸς Διός: αὐτὰρ ὅ γ' ἥρως
<hom. il. 10.155>	εὗδ', ὑπὸ δ' ἔστρωτο ῥινὸν βοὸς ἀγραύλοιο,
<hom. il. 10.156>	αὐτὰρ ὑπὸ κράτεσφι τάπης τετάνυστο φαεινός.
<hom. il. 10.157>	τὸν παρστὰς ἀνέγειρε Γερήνιος ἱππότα Νέστωρ,
<hom. il. 10.158>	λὰξ ποδὶ κινήσας, ὄτρυνέ τε νείκεσέ τ' ἄντην:
<hom. il. 10.159>	ἔγρεο Τυδέος υἱέ: τί πάννυχον ὕπνον ἀωτεῖς;
<hom. il. 10.160>	οὐκ ἀί̈εις ὡς Τρῶες ἐπὶ θρωσμῷ πεδίοιο
<hom. il. 10.161>	εἵαται ἄγχι νεῶν, ὀλίγος δ' ἔτι χῶρος ἐρύκει;

<hom. il. 10.162>	ὣς φάθ', ὃ δ' ἐξ ὕπνοιο μάλα κραιπνῶς ἀνόρουσε,
<hom. il. 10.163>	καί μιν φωνήσας ἔπεα πτερόεντα προσηύδα:
<hom. il. 10.164>	σχέτλιός ἐσσι γεραιέ: σὺ μὲν πόνου οὔ ποτε λήγεις.
<hom. il. 10.165>	οὔ νυ καὶ ἄλλοι ἔασι νεώτεροι υἷες ̓Αχαιῶν
<hom. il. 10.166>	οἵ κεν ἔπειτα ἕκαστον ἐγείρειαν βασιλήων
<hom. il. 10.167>	πάντῃ ἐποιχόμενοι; σὺ δ' ἀμήχανός ἐσσι γεραιέ.

<hom. il. 10.168>	τὸν δ' αὖτε προσέειπε Γερήνιος ἱππότα Νέστωρ:
<hom. il. 10.169>	ναὶ δὴ ταῦτά γε πάντα φίλος κατὰ μοῖραν ἔειπες.
<hom. il. 10.170>	εἰσὶν μέν μοι παῖδες ἀμύμονες, εἰσὶ δὲ λαοὶ
<hom. il. 10.171>	καὶ πολέες, τῶν κέν τις ἐποιχόμενος καλέσειεν:
<hom. il. 10.172>	ἀλλὰ μάλα μεγάλη χρειὼ βεβίηκεν ̓Αχαιούς.
<hom. il. 10.173>	νῦν γὰρ δὴ πάντεσσιν ἐπὶ ξυροῦ ἵσταται ἀκμῆς
<hom. il. 10.174>	ἢ μάλα λυγρὸς ὄλεθρος ̓Αχαιοῖς ἠὲ βιῶναι.
<hom. il. 10.175>	ἀλλ' ἴθι νῦν Αἴαντα ταχὺν καὶ Φυλέος υἱὸν
<hom. il. 10.176>	ἄνστησον: σὺ γάρ ἐσσι νεώτερος: εἴ μ' ἐλεαίρεις.

<hom. il. 10.177>	ὣς φάθ', ὃ δ' ἀμφ' ὤμοισιν ἑέσσατο δέρμα λέοντος
<hom. il. 10.178>	αἴθωνος μεγάλοιο ποδηνεκές, εἵλετο δ' ἔγχος.
<hom. il. 10.179>	βῆ δ' ἰέναι, τοὺς δ' ἔνθεν ἀναστήσας ἄγεν ἥρως.

<hom. il. 10.180>	οἳ δ' ὅτε δὴ φυλάκεσσιν ἐν ἀγρομένοισιν ἔμιχθεν,
<hom. il. 10.181>	οὐδὲ μὲν εὕδοντας φυλάκων ἡγήτορας εὗρον,
<hom. il. 10.182>	ἀλλ' ἐγρηγορτὶ σὺν τεύχεσιν εἵατο πάντες.
<hom. il. 10.183>	ὡς δὲ κύνες περὶ μῆλα δυσωρήσωνται ἐν αὐλῇ
<hom. il. 10.184>	θηρὸς ἀκούσαντες κρατερόφρονος, ὅς τε καθ' ὕλην
<hom. il. 10.185>	ἔρχηται δι' ὄρεσφι: πολὺς δ' ὀρυμαγδὸς ἐπ' αὐτῷ
<hom. il. 10.186>	ἀνδρῶν ἠδὲ κυνῶν, ἀπό τέ σφισιν ὕπνος ὄλωλεν:
<hom. il. 10.187>	ὣς τῶν νήδυμος ὕπνος ἀπὸ βλεφάροιιν ὀλώλει
<hom. il. 10.188>	νύκτα φυλασσομένοισι κακήν: πεδίον δὲ γὰρ αἰεὶ
<hom. il. 10.189>	τετράφαθ', ὁππότ' ἐπὶ Τρώων ἀί̈οιεν ἰόντων.
<hom. il. 10.190>	τοὺς δ' ὃ γέρων γήθησεν ἰδὼν θάρσυνέ τε μύθῳ
<hom. il. 10.191>	καί σφεας φωνήσας ἔπεα πτερόεντα προσηύδα:
<hom. il. 10.192>	οὕτω νῦν φίλα τέκνα φυλάσσετε: μηδέ τιν' ὕπνος
<hom. il. 10.193>	αἱρείτω, μὴ χάρμα γενώμεθα δυσμενέεσσιν.

<hom. il. 10.194>	ὣς εἰπὼν τάφροιο διέσσυτο: τοὶ δ' ἅμ' ἕποντο
<hom. il. 10.195>	̓Αργείων βασιλῆες ὅσοι κεκλήατο βουλήν.
<hom. il. 10.196>	τοῖς δ' ἅμα Μηριόνης καὶ Νέστορος ἀγλαὸς υἱὸς
<hom. il. 10.197>	ἤϊσαν: αὐτοὶ γὰρ κάλεον συμμητιάασθαι.
<hom. il. 10.198>	τάφρον δ' ἐκδιαβάντες ὀρυκτὴν ἑδριόωντο
<hom. il. 10.199>	ἐν καθαρῷ, ὅθι δὴ νεκύων διεφαίνετο χῶρος
<hom. il. 10.200>	πιπτόντων: ὅθεν αὖτις ἀπετράπετ' ὄβριμος ̔́Εκτωρ
<hom. il. 10.201>	ὀλλὺς ̓Αργείους, ὅτε δὴ περὶ νὺξ ἐκάλυψεν.
<hom. il. 10.202>	ἔνθα καθεζόμενοι ἔπε' ἀλλήλοισι πίφαυσκον:
<hom. il. 10.203>	τοῖσι δὲ μύθων ἦρχε Γερήνιος ἱππότα Νέστωρ:
<hom. il. 10.204>	ὦ φίλοι οὐκ ἂν δή τις ἀνὴρ πεπίθοιθ' ἑῷ αὐτοῦ
<hom. il. 10.205>	θυμῷ τολμήεντι μετὰ Τρῶας μεγαθύμους
<hom. il. 10.206>	ἐλθεῖν, εἴ τινά που δηί̈ων ἕλοι ἐσχατόωντα,
<hom. il. 10.207>	ἤ τινά που καὶ φῆμιν ἐνὶ Τρώεσσι πύθοιτο,
<hom. il. 10.208>	ἅσσά τε μητιόωσι μετὰ σφίσιν, ἢ μεμάασιν
<hom. il. 10.209>	αὖθι μένειν παρὰ νηυσὶν ἀπόπροθεν, ἦε πόλιν δὲ
<hom. il. 10.210>	ἂψ ἀναχωρήσουσιν, ἐπεὶ δαμάσαντό γ' ̓Αχαιούς.
<hom. il. 10.211>	ταῦτά κε πάντα πύθοιτο, καὶ ἂψ εἰς ἡμέας ἔλθοι
<hom. il. 10.212>	ἀσκηθής: μέγα κέν οἱ ὑπουράνιον κλέος εἴη
<hom. il. 10.213>	πάντας ἐπ' ἀνθρώπους, καί οἱ δόσις ἔσσεται ἐσθλή:
<hom. il. 10.214>	ὅσσοι γὰρ νήεσσιν ἐπικρατέουσιν ἄριστοι
<hom. il. 10.215>	τῶν πάντων οἱ ἕκαστος ὄϊν δώσουσι μέλαιναν
<hom. il. 10.216>	θῆλυν ὑπόρρηνον: τῇ μὲν κτέρας οὐδὲν ὁμοῖον,
<hom. il. 10.217>	αἰεὶ δ' ἐν δαίτῃσι καὶ εἰλαπίνῃσι παρέσται.

<hom. il. 10.218>	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
<hom. il. 10.219>	τοῖσι δὲ καὶ μετέειπε βοὴν ἀγαθὸς Διομήδης:
<hom. il. 10.220>	Νέστορ ἔμ' ὀτρύνει κραδίη καὶ θυμὸς ἀγήνωρ
<hom. il. 10.221>	ἀνδρῶν δυσμενέων δῦναι στρατὸν ἐγγὺς ἐόντων
<hom. il. 10.222>	Τρώων: ἀλλ' εἴ τίς μοι ἀνὴρ ἅμ' ἕποιτο καὶ ἄλλος
<hom. il. 10.223>	μᾶλλον θαλπωρὴ καὶ θαρσαλεώτερον ἔσται.
<hom. il. 10.224>	σύν τε δύ' ἐρχομένω καί τε πρὸ ὃ τοῦ ἐνόησεν
<hom. il. 10.225>	ὅππως κέρδος ἔῃ: μοῦνος δ' εἴ πέρ τε νοήσῃ
<hom. il. 10.226>	ἀλλά τέ οἱ βράσσων τε νόος, λεπτὴ δέ τε μῆτις.

<hom. il. 10.227>	ὣς ἔφαθ', οἳ δ' ἔθελον Διομήδεϊ πολλοὶ ἕπεσθαι.
<hom. il. 10.228>	ἠθελέτην Αἴαντε δύω θεράποντες ̓́Αρηος,
<hom. il. 10.229>	ἤθελε Μηριόνης, μάλα δ' ἤθελε Νέστορος υἱός,
<hom. il. 10.230>	ἤθελε δ' ̓Ατρεί̈δης δουρικλειτὸς Μενέλαος,
<hom. il. 10.231>	ἤθελε δ' ὁ τλήμων ̓Οδυσεὺς καταδῦναι ὅμιλον
<hom. il. 10.232>	Τρώων: αἰεὶ γάρ οἱ ἐνὶ φρεσὶ θυμὸς ἐτόλμα.
<hom. il. 10.233>	τοῖσι δὲ καὶ μετέειπεν ἄναξ ἀνδρῶν ̓Αγαμέμνων:
<hom. il. 10.234>	Τυδεί̈δη Διόμηδες ἐμῷ κεχαρισμένε θυμῷ
<hom. il. 10.235>	τὸν μὲν δὴ ἕταρόν γ' αἱρήσεαι ὅν κ' ἐθέλῃσθα,
<hom. il. 10.236>	φαινομένων τὸν ἄριστον, ἐπεὶ μεμάασί γε πολλοί.
<hom. il. 10.237>	μηδὲ σύ γ' αἰδόμενος σῇσι φρεσὶ τὸν μὲν ἀρείω
<hom. il. 10.238>	καλλείπειν, σὺ δὲ χείρον' ὀπάσσεαι αἰδοῖ εἴκων
<hom. il. 10.239>	ἐς γενεὴν ὁρόων, μηδ' εἰ βασιλεύτερός ἐστιν.

<hom. il. 10.240>	ὣς ἔφατ', ἔδεισεν δὲ περὶ ξανθῷ Μενελάῳ.
<hom. il. 10.241>	τοῖς δ' αὖτις μετέειπε βοὴν ἀγαθὸς Διομήδης:
<hom. il. 10.242>	εἰ μὲν δὴ ἕταρόν γε κελεύετέ μ' αὐτὸν ἑλέσθαι,
<hom. il. 10.243>	πῶς ἂν ἔπειτ' ̓Οδυσῆος ἐγὼ θείοιο λαθοίμην,
<hom. il. 10.244>	οὗ πέρι μὲν πρόφρων κραδίη καὶ θυμὸς ἀγήνωρ
<hom. il. 10.245>	ἐν πάντεσσι πόνοισι, φιλεῖ δέ ἑ Παλλὰς ̓Αθήνη.
<hom. il. 10.246>	τούτου γ' ἑσπομένοιο καὶ ἐκ πυρὸς αἰθομένοιο
<hom. il. 10.247>	ἄμφω νοστήσαιμεν, ἐπεὶ περίοιδε νοῆσαι.

<hom. il. 10.248>	τὸν δ' αὖτε προσέειπε πολύτλας δῖος ̓Οδυσσεύς:
<hom. il. 10.249>	Τυδεί̈δη μήτ' ἄρ με μάλ' αἴνεε μήτέ τι νείκει:
<hom. il. 10.250>	εἰδόσι γάρ τοι ταῦτα μετ' ̓Αργείοις ἀγορεύεις.
<hom. il. 10.251>	ἀλλ' ἴομεν: μάλα γὰρ νὺξ ἄνεται, ἐγγύθι δ' ἠώς,
<hom. il. 10.252>	ἄστρα δὲ δὴ προβέβηκε, παροίχωκεν δὲ πλέων νὺξ
<hom. il. 10.253>	τῶν δύο μοιράων, τριτάτη δ' ἔτι μοῖρα λέλειπται.

<hom. il. 10.254>	ὣς εἰπόνθ' ὅπλοισιν ἔνι δεινοῖσιν ἐδύτην.
<hom. il. 10.255>	Τυδεί̈δῃ μὲν δῶκε μενεπτόλεμος Θρασυμήδης
<hom. il. 10.256>	φάσγανον ἄμφηκες: τὸ δ' ἑὸν παρὰ νηὶ̈ λέλειπτο:
<hom. il. 10.257>	καὶ σάκος: ἀμφὶ δέ οἱ κυνέην κεφαλῆφιν ἔθηκε
<hom. il. 10.258>	ταυρείην, ἄφαλόν τε καὶ ἄλλοφον, ἥ τε καταῖτυξ
<hom. il. 10.259>	κέκληται, ῥύεται δὲ κάρη θαλερῶν αἰζηῶν.
<hom. il. 10.260>	Μηριόνης δ' ̓Οδυσῆϊ δίδου βιὸν ἠδὲ φαρέτρην
<hom. il. 10.261>	καὶ ξίφος, ἀμφὶ δέ οἱ κυνέην κεφαλῆφιν ἔθηκε
<hom. il. 10.262>	ῥινοῦ ποιητήν: πολέσιν δ' ἔντοσθεν ἱμᾶσιν
<hom. il. 10.263>	ἐντέτατο στερεῶς: ἔκτοσθε δὲ λευκοὶ ὀδόντες
<hom. il. 10.264>	ἀργιόδοντος ὑὸς θαμέες ἔχον ἔνθα καὶ ἔνθα
<hom. il. 10.265>	εὖ καὶ ἐπισταμένως: μέσσῃ δ' ἐνὶ πῖλος ἀρήρει.
<hom. il. 10.266>	τήν ῥά ποτ' ἐξ ̓Ελεῶνος ̓Αμύντορος ̓Ορμενίδαο
<hom. il. 10.267>	ἐξέλετ' Αὐτόλυκος πυκινὸν δόμον ἀντιτορήσας,
<hom. il. 10.268>	Σκάνδειαν δ' ἄρα δῶκε Κυθηρίῳ ̓Αμφιδάμαντι:
<hom. il. 10.269>	̓Αμφιδάμας δὲ Μόλῳ δῶκε ξεινήϊον εἶναι,
<hom. il. 10.270>	αὐτὰρ ὃ Μηριόνῃ δῶκεν ᾧ παιδὶ φορῆναι:
<hom. il. 10.271>	δὴ τότ' ̓Οδυσσῆος πύκασεν κάρη ἀμφιτεθεῖσα.

<hom. il. 10.272>	τὼ δ' ἐπεὶ οὖν ὅπλοισιν ἔνι δεινοῖσιν ἐδύτην,
<hom. il. 10.273>	βάν ῥ' ἰέναι, λιπέτην δὲ κατ' αὐτόθι πάντας ἀρίστους.
<hom. il. 10.274>	τοῖσι δὲ δεξιὸν ἧκεν ἐρῳδιὸν ἐγγὺς ὁδοῖο
<hom. il. 10.275>	Παλλὰς ̓Αθηναίη: τοὶ δ' οὐκ ἴδον ὀφθαλμοῖσι
<hom. il. 10.276>	νύκτα δι' ὀρφναίην, ἀλλὰ κλάγξαντος ἄκουσαν.
<hom. il. 10.277>	χαῖρε δὲ τῷ ὄρνιθ' ̓Οδυσεύς, ἠρᾶτο δ' ̓Αθήνῃ:
<hom. il. 10.278>	κλῦθί μευ αἰγιόχοιο Διὸς τέκος, ἥ τέ μοι αἰεὶ
<hom. il. 10.279>	ἐν πάντεσσι πόνοισι παρίστασαι, οὐδέ σε λήθω
<hom. il. 10.280>	κινύμενος: νῦν αὖτε μάλιστά με φῖλαι ̓Αθήνη,
<hom. il. 10.281>	δὸς δὲ πάλιν ἐπὶ νῆας ἐϋκλεῖας ἀφικέσθαι
<hom. il. 10.282>	ῥέξαντας μέγα ἔργον, ὅ κε Τρώεσσι μελήσῃ.

<hom. il. 10.283>	δεύτερος αὖτ' ἠρᾶτο βοὴν ἀγαθὸς Διομήδης:
<hom. il. 10.284>	κέκλυθι νῦν καὶ ἐμεῖο Διὸς τέκος ̓Ατρυτώνη:
<hom. il. 10.285>	σπεῖό μοι ὡς ὅτε πατρὶ ἅμ' ἕσπεο Τυδέϊ δίῳ
<hom. il. 10.286>	ἐς Θήβας, ὅτε τε πρὸ ̓Αχαιῶν ἄγγελος ᾔει.
<hom. il. 10.287>	τοὺς δ' ἄρ' ἐπ' ̓Ασωπῷ λίπε χαλκοχίτωνας ̓Αχαιούς,
<hom. il. 10.288>	αὐτὰρ ὃ μειλίχιον μῦθον φέρε Καδμείοισι
<hom. il. 10.289>	κεῖς': ἀτὰρ ἂψ ἀπιὼν μάλα μέρμερα μήσατο ἔργα
<hom. il. 10.290>	σὺν σοὶ δῖα θεά, ὅτε οἱ πρόφρασσα παρέστης.
<hom. il. 10.291>	ὣς νῦν μοι ἐθέλουσα παρίσταο καί με φύλασσε.
<hom. il. 10.292>	σοὶ δ' αὖ ἐγὼ ῥέξω βοῦν ἦνιν εὐρυμέτωπον
<hom. il. 10.293>	ἀδμήτην, ἣν οὔ πω ὑπὸ ζυγὸν ἤγαγεν ἀνήρ:
<hom. il. 10.294>	τήν τοι ἐγὼ ῥέξω χρυσὸν κέρασιν περιχεύας.

<hom. il. 10.295>	ὣς ἔφαν εὐχόμενοι, τῶν δ' ἔκλυε Παλλὰς ̓Αθήνη.
<hom. il. 10.296>	οἳ δ' ἐπεὶ ἠρήσαντο Διὸς κούρῃ μεγάλοιο,
<hom. il. 10.297>	βάν ῥ' ἴμεν ὥς τε λέοντε δύω διὰ νύκτα μέλαιναν
<hom. il. 10.298>	ἂμ φόνον, ἂν νέκυας, διά τ' ἔντεα καὶ μέλαν αἷμα.

<hom. il. 10.299>	οὐδὲ μὲν οὐδὲ Τρῶας ἀγήνορας εἴασεν ̔́Εκτωρ
<hom. il. 10.300>	εὕδειν, ἀλλ' ἄμυδις κικλήσκετο πάντας ἀρίστους,
<hom. il. 10.301>	ὅσσοι ἔσαν Τρώων ἡγήτορες ἠδὲ μέδοντες:
<hom. il. 10.302>	τοὺς ὅ γε συγκαλέσας πυκινὴν ἀρτύνετο βουλήν:
<hom. il. 10.303>	τίς κέν μοι τόδε ἔργον ὑποσχόμενος τελέσειε
<hom. il. 10.304>	δώρῳ ἔπι μεγάλῳ; μισθὸς δέ οἱ ἄρκιος ἔσται.
<hom. il. 10.305>	δώσω γὰρ δίφρόν τε δύω τ' ἐριαύχενας ἵππους
<hom. il. 10.306>	οἵ κεν ἄριστοι ἔωσι θοῇς ἐπὶ νηυσὶν ̓Αχαιῶν
<hom. il. 10.307>	ὅς τίς κε τλαίη, οἷ τ' αὐτῷ κῦδος ἄροιτο,
<hom. il. 10.308>	νηῶν ὠκυπόρων σχεδὸν ἐλθέμεν, ἔκ τε πυθέσθαι
<hom. il. 10.309>	ἠέ φυλάσσονται νῆες θοαὶ ὡς τὸ πάρος περ,
<hom. il. 10.310>	ἦ ἤδη χείρεσσιν ὑφ' ἡμετέρῃσι δαμέντες
<hom. il. 10.311>	φύξιν βουλεύουσι μετὰ σφίσιν, οὐδ' ἐθέλουσι
<hom. il. 10.312>	νύκτα φυλασσέμεναι, καμάτῳ ἀδηκότες αἰνῷ.

<hom. il. 10.313>	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
<hom. il. 10.314>	ἦν δέ τις ἐν Τρώεσσι Δόλων Εὐμήδεος υἱὸς
<hom. il. 10.315>	κήρυκος θείοιο πολύχρυσος πολύχαλκος,
<hom. il. 10.316>	ὃς δή τοι εἶδος μὲν ἔην κακός, ἀλλὰ ποδώκης:
<hom. il. 10.317>	αὐτὰρ ὃ μοῦνος ἔην μετὰ πέντε κασιγνήτῃσιν.
<hom. il. 10.318>	ὅς ῥα τότε Τρωσίν τε καὶ ̔́Εκτορι μῦθον ἔειπεν:
<hom. il. 10.319>	̔́Εκτορ ἔμ' ὀτρύνει κραδίη καὶ θυμὸς ἀγήνωρ
<hom. il. 10.320>	νηῶν ὠκυπόρων σχεδὸν ἐλθέμεν ἔκ τε πυθέσθαι.
<hom. il. 10.321>	ἀλλ' ἄγε μοι τὸ σκῆπτρον ἀνάσχεο, καί μοι ὄμοσσον
<hom. il. 10.322>	ἦ μὲν τοὺς ἵππους τε καὶ ἅρματα ποικίλα χαλκῷ
<hom. il. 10.323>	δωσέμεν, οἳ φορέουσιν ἀμύμονα Πηλεί̈ωνα,
<hom. il. 10.324>	σοὶ δ' ἐγὼ οὐχ ἅλιος σκοπὸς ἔσσομαι οὐδ' ἀπὸ δόξης:
<hom. il. 10.325>	τόφρα γὰρ ἐς στρατὸν εἶμι διαμπερὲς ὄφρ' ἂν ἵκωμαι
<hom. il. 10.326>	νῆ' ̓Αγαμεμνονέην, ὅθι που μέλλουσιν ἄριστοι
<hom. il. 10.327>	βουλὰς βουλεύειν ἢ φευγέμεν ἠὲ μάχεσθαι.

<hom. il. 10.328>	ὣς φάθ', ὃ δ' ἐν χερσὶ σκῆπτρον λάβε καί οἱ ὄμοσσεν:
<hom. il. 10.329>	ἴστω νῦν Ζεὺς αὐτὸς ἐρίγδουπος πόσις ̔́Ηρης
<hom. il. 10.330>	μὴ μὲν τοῖς ἵπποισιν ἀνὴρ ἐποχήσεται ἄλλος
<hom. il. 10.331>	Τρώων, ἀλλά σέ φημι διαμπερὲς ἀγλαϊεῖσθαι.

<hom. il. 10.332>	ὣς φάτο καί ῥ' ἐπίορκον ἐπώμοσε, τὸν δ' ὀρόθυνεν:
<hom. il. 10.333>	αὐτίκα δ' ἀμφ' ὤμοισιν ἐβάλλετο καμπύλα τόξα,
<hom. il. 10.334>	ἕσσατο δ' ἔκτοσθεν ῥινὸν πολιοῖο λύκοιο,
<hom. il. 10.335>	κρατὶ δ' ἐπὶ κτιδέην κυνέην, ἕλε δ' ὀξὺν ἄκοντα,
<hom. il. 10.336>	βῆ δ' ἰέναι προτὶ νῆας ἀπὸ στρατοῦ: οὐδ' ἄρ' ἔμελλεν
<hom. il. 10.337>	ἐλθὼν ἐκ νηῶν ἂψ ̔́Εκτορι μῦθον ἀποίσειν.
<hom. il. 10.338>	ἀλλ' ὅτε δή ῥ' ἵππων τε καὶ ἀνδρῶν κάλλιφ' ὅμιλον,
<hom. il. 10.339>	βῆ ῥ' ἀν' ὁδὸν μεμαώς: τὸν δὲ φράσατο προσιόντα
<hom. il. 10.340>	διογενὴς ̓Οδυσεύς, Διομήδεα δὲ προσέειπεν:
<hom. il. 10.341>	οὗτός τις Διόμηδες ἀπὸ στρατοῦ ἔρχεται ἀνήρ,
<hom. il. 10.342>	οὐκ οἶδ' ἢ νήεσσιν ἐπίσκοπος ἡμετέρῃσιν,
<hom. il. 10.343>	ἦ τινα συλήσων νεκύων κατατεθνηώτων.
<hom. il. 10.344>	ἀλλ' ἐῶμέν μιν πρῶτα παρεξελθεῖν πεδίοιο
<hom. il. 10.345>	τυτθόν: ἔπειτα δέ κ' αὐτὸν ἐπαί̈ξαντες ἕλοιμεν
<hom. il. 10.346>	καρπαλίμως: εἰ δ' ἄμμε παραφθαίησι πόδεσσιν,
<hom. il. 10.347>	αἰεί μιν ἐπὶ νῆας ἀπὸ στρατόφι προτιειλεῖν
<hom. il. 10.348>	ἔγχει ἐπαί̈σσων, μή πως προτὶ ἄστυ ἀλύξῃ.

<hom. il. 10.349>	ὣς ἄρα φωνήσαντε παρὲξ ὁδοῦ ἐν νεκύεσσι
<hom. il. 10.350>	κλινθήτην: ὃ δ' ἄρ' ὦκα παρέδραμεν ἀφραδίῃσιν.
<hom. il. 10.351>	ἀλλ' ὅτε δή ῥ' ἀπέην ὅσσόν τ' ἐπὶ οὖρα πέλονται
<hom. il. 10.352>	ἡμιόνων: αἱ γάρ τε βοῶν προφερέστεραί εἰσιν
<hom. il. 10.353>	ἑλκέμεναι νειοῖο βαθείης πηκτὸν ἄροτρον:
<hom. il. 10.354>	τὼ μὲν ἐπεδραμέτην, ὃ δ' ἄρ' ἔστη δοῦπον ἀκούσας.
<hom. il. 10.355>	ἔλπετο γὰρ κατὰ θυμὸν ἀποστρέψοντας ἑταίρους
<hom. il. 10.356>	ἐκ Τρώων ἰέναι πάλιν ̔́Εκτορος ὀτρύναντος.
<hom. il. 10.357>	ἀλλ' ὅτε δή ῥ' ἄπεσαν δουρηνεκὲς ἢ καὶ ἔλασσον,
<hom. il. 10.358>	γνῶ ῥ' ἄνδρας δηί̈ους, λαιψηρὰ δὲ γούνατ' ἐνώμα
<hom. il. 10.359>	φευγέμεναι: τοὶ δ' αἶψα διώκειν ὁρμήθησαν.
<hom. il. 10.360>	ὡς δ' ὅτε καρχαρόδοντε δύω κύνε εἰδότε θήρης
<hom. il. 10.361>	ἢ κεμάδ' ἠὲ λαγωὸν ἐπείγετον ἐμμενὲς αἰεὶ
<hom. il. 10.362>	χῶρον ἀν' ὑλήενθ', ὃ δέ τε προθέῃσι μεμηκώς,
<hom. il. 10.363>	ὣς τὸν Τυδεί̈δης ἠδ' ὃ πτολίπορθος ̓Οδυσσεὺς
<hom. il. 10.364>	λαοῦ ἀποτμήξαντε διώκετον ἐμμενὲς αἰεί.
<hom. il. 10.365>	ἀλλ' ὅτε δὴ τάχ' ἔμελλε μιγήσεσθαι φυλάκεσσι
<hom. il. 10.366>	φεύγων ἐς νῆας, τότε δὴ μένος ἔμβαλ' ̓Αθήνη
<hom. il. 10.367>	Τυδεί̈δῃ, ἵνα μή τις ̓Αχαιῶν χαλκοχιτώνων
<hom. il. 10.368>	φθαίη ἐπευξάμενος βαλέειν, ὃ δὲ δεύτερος ἔλθοι.
<hom. il. 10.369>	δουρὶ δ' ἐπαί̈σσων προσέφη κρατερὸς Διομήδης:
<hom. il. 10.370>	ἠὲ μέν' ἠέ σε δουρὶ κιχήσομαι, οὐδέ σέ φημι
<hom. il. 10.371>	δηρὸν ἐμῆς ἀπὸ χειρὸς ἀλύξειν αἰπὺν ὄλεθρον.

<hom. il. 10.372>	ἦ ῥα καὶ ἔγχος ἀφῆκεν, ἑκὼν δ' ἡμάρτανε φωτός:
<hom. il. 10.373>	δεξιτερὸν δ' ὑπὲρ ὦμον ἐύ̈ξου δουρὸς ἀκωκὴ
<hom. il. 10.374>	ἐν γαίῃ ἐπάγη: ὃ δ' ἄρ' ἔστη τάρβησέν τε
<hom. il. 10.375>	βαμβαίνων: ἄραβος δὲ διὰ στόμα γίγνετ' ὀδόντων:
<hom. il. 10.376>	χλωρὸς ὑπαὶ δείους: τὼ δ' ἀσθμαίνοντε κιχήτην,
<hom. il. 10.377>	χειρῶν δ' ἁψάσθην: ὃ δὲ δακρύσας ἔπος ηὔδα:
<hom. il. 10.378>	ζωγρεῖτ', αὐτὰρ ἐγὼν ἐμὲ λύσομαι: ἔστι γὰρ ἔνδον
<hom. il. 10.379>	χαλκός τε χρυσός τε πολύκμητός τε σίδηρος,
<hom. il. 10.380>	τῶν κ' ὔμμιν χαρίσαιτο πατὴρ ἀπερείσι' ἄποινα
<hom. il. 10.381>	εἴ κεν ἐμὲ ζωὸν πεπύθοιτ' ἐπὶ νηυσὶν ̓Αχαιῶν.

<hom. il. 10.382>	τὸν δ' ἀπαμειβόμενος προσέφη πολύμητις ̓Οδυσσεύς:
<hom. il. 10.383>	θάρσει, μηδέ τί τοι θάνατος καταθύμιος ἔστω.
<hom. il. 10.384>	ἀλλ' ἄγε μοι τόδε εἰπὲ καὶ ἀτρεκέως κατάλεξον:
<hom. il. 10.385>	πῇ δὴ οὕτως ἐπὶ νῆας ἀπὸ στρατοῦ ἔρχεαι οἷος
<hom. il. 10.386>	νύκτα δι' ὀρφναίην, ὅτε θ' εὕδουσι βροτοὶ ἄλλοι;
<hom. il. 10.387>	ἤ τινα συλήσων νεκύων κατατεθνηώτων;
<hom. il. 10.388>	ἦ ς' ̔́Εκτωρ προέηκε διασκοπιᾶσθαι ἕκαστα
<hom. il. 10.389>	νῆας ἔπι γλαφυράς; ἦ ς' αὐτὸν θυμὸς ἀνῆκε;

<hom. il. 10.390>	τὸν δ' ἠμείβετ' ἔπειτα Δόλων, ὑπὸ δ' ἔτρεμε γυῖα:
<hom. il. 10.391>	πολλῇσίν μ' ἄτῃσι παρὲκ νόον ἤγαγεν ̔́Εκτωρ,
<hom. il. 10.392>	ὅς μοι Πηλεί̈ωνος ἀγαυοῦ μώνυχας ἵππους
<hom. il. 10.393>	δωσέμεναι κατένευσε καὶ ἅρματα ποικίλα χαλκῷ,
<hom. il. 10.394>	ἠνώγει δέ μ' ἰόντα θοὴν διὰ νύκτα μέλαιναν
<hom. il. 10.395>	ἀνδρῶν δυσμενέων σχεδὸν ἐλθέμεν, ἔκ τε πυθέσθαι
<hom. il. 10.396>	ἠὲ φυλάσσονται νῆες θοαὶ ὡς τὸ πάρος περ,
<hom. il. 10.397>	ἦ ἤδη χείρεσσιν ὑφ' ἡμετέρῃσι δαμέντες
<hom. il. 10.398>	φύξιν βουλεύουσι μετὰ σφίσιν, οὐδ' ἐθέλουσι
<hom. il. 10.399>	νύκτα φυλασσέμεναι, καμάτῳ ἀδηκότες αἰνῷ.

<hom. il. 10.400>	τὸν δ' ἐπιμειδήσας προσέφη πολύμητις ̓Οδυσσεύς:
<hom. il. 10.401>	ἦ ῥά νύ τοι μεγάλων δώρων ἐπεμαίετο θυμὸς
<hom. il. 10.402>	ἵππων Αἰακίδαο δαί̈φρονος: οἳ δ' ἀλεγεινοὶ
<hom. il. 10.403>	ἀνδράσι γε θνητοῖσι δαμήμεναι ἠδ' ὀχέεσθαι
<hom. il. 10.404>	ἄλλῳ γ' ἢ ̓Αχιλῆϊ, τὸν ἀθανάτη τέκε μήτηρ.
<hom. il. 10.405>	ἀλλ' ἄγε μοι τόδε εἰπὲ καὶ ἀτρεκέως κατάλεξον:
<hom. il. 10.406>	ποῦ νῦν δεῦρο κιὼν λίπες ̔́Εκτορα ποιμένα λαῶν;
<hom. il. 10.407>	ποῦ δέ οἱ ἔντεα κεῖται ἀρήϊα, ποῦ δέ οἱ ἵπποι;
<hom. il. 10.408>	πῶς δαὶ τῶν ἄλλων Τρώων φυλακαί τε καὶ εὐναί;
<hom. il. 10.409>	ἅσσά τε μητιόωσι μετὰ σφίσιν, ἢ μεμάασιν
<hom. il. 10.410>	αὖθι μένειν παρὰ νηυσὶν ἀπόπροθεν, ἦε πόλιν δὲ
<hom. il. 10.411>	ἂψ ἀναχωρήσουσιν, ἐπεὶ δαμάσαντό γ' ̓Αχαιούς.

<hom. il. 10.412>	τὸν δ' αὖτε προσέειπε Δόλων Εὐμήδεος υἱός:
<hom. il. 10.413>	τοὶ γὰρ ἐγώ τοι ταῦτα μάλ' ἀτρεκέως καταλέξω.
<hom. il. 10.414>	̔́Εκτωρ μὲν μετὰ τοῖσιν, ὅσοι βουληφόροι εἰσί,
<hom. il. 10.415>	βουλὰς βουλεύει θείου παρὰ σήματι ̓́Ιλου
<hom. il. 10.416>	νόσφιν ἀπὸ φλοίσβου: φυλακὰς δ' ἃς εἴρεαι ἥρως
<hom. il. 10.417>	οὔ τις κεκριμένη ῥύεται στρατὸν οὐδὲ φυλάσσει.
<hom. il. 10.418>	ὅσσαι μὲν Τρώων πυρὸς ἐσχάραι, οἷσιν ἀνάγκη
<hom. il. 10.419>	οἷ δ' ἐγρηγόρθασι φυλασσέμεναί τε κέλονται
<hom. il. 10.420>	ἀλλήλοις: ἀτὰρ αὖτε πολύκλητοι ἐπίκουροι
<hom. il. 10.421>	εὕδουσι: Τρωσὶν γὰρ ἐπιτραπέουσι φυλάσσειν:
<hom. il. 10.422>	οὐ γάρ σφιν παῖδες σχεδὸν εἵαται οὐδὲ γυναῖκες.

<hom. il. 10.423>	τὸν δ' ἀπαμειβόμενος προσέφη πολύμητις ̓Οδυσσεύς:
<hom. il. 10.424>	πῶς γὰρ νῦν Τρώεσσι μεμιγμένοι ἱπποδάμοισιν
<hom. il. 10.425>	εὕδους' ἦ ἀπάνευθε; δίειπέ μοι ὄφρα δαείω.

<hom. il. 10.426>	τὸν δ' ἠμείβετ' ἔπειτα Δόλων Εὐμήδεος υἱός:
<hom. il. 10.427>	τοὶ γὰρ ἐγὼ καὶ ταῦτα μάλ' ἀτρεκέως καταλέξω.
<hom. il. 10.428>	πρὸς μὲν ἁλὸς Κᾶρες καὶ Παίονες ἀγκυλότοξοι
<hom. il. 10.429>	καὶ Λέλεγες καὶ Καύκωνες δῖοί τε Πελασγοί,
<hom. il. 10.430>	πρὸς Θύμβρης δ' ἔλαχον Λύκιοι Μυσοί τ' ἀγέρωχοι
<hom. il. 10.431>	καὶ Φρύγες ἱππόμαχοι καὶ Μῄονες ἱπποκορυσταί.
<hom. il. 10.432>	ἀλλὰ τί ἢ ἐμὲ ταῦτα διεξερέεσθε ἕκαστα;
<hom. il. 10.433>	εἰ γὰρ δὴ μέματον Τρώων καταδῦναι ὅμιλον
<hom. il. 10.434>	Θρήϊκες οἷδ' ἀπάνευθε νεήλυδες ἔσχατοι ἄλλων:
<hom. il. 10.435>	ἐν δέ σφιν ̔Ρῆσος βασιλεὺς πάϊς ̓Ηϊονῆος.
<hom. il. 10.436>	τοῦ δὴ καλλίστους ἵππους ἴδον ἠδὲ μεγίστους:
<hom. il. 10.437>	λευκότεροι χιόνος, θείειν δ' ἀνέμοισιν ὁμοῖοι:
<hom. il. 10.438>	ἅρμα δέ οἱ χρυσῷ τε καὶ ἀργύρῳ εὖ ἤσκηται:
<hom. il. 10.439>	τεύχεα δὲ χρύσεια πελώρια θαῦμα ἰδέσθαι
<hom. il. 10.440>	ἤλυθ' ἔχων: τὰ μὲν οὔ τι καταθνητοῖσιν ἔοικεν
<hom. il. 10.441>	ἄνδρεσσιν φορέειν, ἀλλ' ἀθανάτοισι θεοῖσιν.
<hom. il. 10.442>	ἀλλ' ἐμὲ μὲν νῦν νηυσὶ πελάσσετον ὠκυπόροισιν,
<hom. il. 10.443>	ἠέ με δήσαντες λίπετ' αὐτόθι νηλέϊ δεσμῷ,
<hom. il. 10.444>	ὄφρά κεν ἔλθητον καὶ πειρηθῆτον ἐμεῖο
<hom. il. 10.445>	ἠὲ κατ' αἶσαν ἔειπον ἐν ὑμῖν, ἦε καὶ οὐκί.

<hom. il. 10.446>	τὸν δ' ἄρ' ὑπόδρα ἰδὼν προσέφη κρατερὸς Διομήδης:
<hom. il. 10.447>	μὴ δή μοι φύξίν γε Δόλων ἐμβάλλεο θυμῷ:
<hom. il. 10.448>	ἐσθλά περ ἀγγείλας, ἐπεὶ ἵκεο χεῖρας ἐς ἁμάς.
<hom. il. 10.449>	εἰ μὲν γάρ κέ σε νῦν ἀπολύσομεν ἠὲ μεθῶμεν,
<hom. il. 10.450>	ἦ τε καὶ ὕστερον εἶσθα θοὰς ἐπὶ νῆας ̓Αχαιῶν
<hom. il. 10.451>	ἠὲ διοπτεύσων ἢ ἐναντίβιον πολεμίξων:
<hom. il. 10.452>	εἰ δέ κ' ἐμῇς ὑπὸ χερσὶ δαμεὶς ἀπὸ θυμὸν ὀλέσσῃς,
<hom. il. 10.453>	οὐκέτ' ἔπειτα σὺ πῆμά ποτ' ἔσσεαι ̓Αργείοισιν.

<hom. il. 10.454>	ἦ, καὶ ὃ μέν μιν ἔμελλε γενείου χειρὶ παχείῃ
<hom. il. 10.455>	ἁψάμενος λίσσεσθαι, ὃ δ' αὐχένα μέσσον ἔλασσε
<hom. il. 10.456>	φασγάνῳ ἀί̈ξας, ἀπὸ δ' ἄμφω κέρσε τένοντε:
<hom. il. 10.457>	φθεγγομένου δ' ἄρα τοῦ γε κάρη κονίῃσιν ἐμίχθη.
<hom. il. 10.458>	τοῦ δ' ἀπὸ μὲν κτιδέην κυνέην κεφαλῆφιν ἕλοντο
<hom. il. 10.459>	καὶ λυκέην καὶ τόξα παλίντονα καὶ δόρυ μακρόν:
<hom. il. 10.460>	καὶ τά γ' ̓Αθηναίῃ ληί̈τιδι δῖος ̓Οδυσσεὺς
<hom. il. 10.461>	ὑψός' ἀνέσχεθε χειρὶ καὶ εὐχόμενος ἔπος ηὔδα:
<hom. il. 10.462>	χαῖρε θεὰ τοῖσδεσσι: σὲ γὰρ πρώτην ἐν ̓Ολύμπῳ
<hom. il. 10.463>	πάντων ἀθανάτων ἐπιδωσόμεθ': ἀλλὰ καὶ αὖτις
<hom. il. 10.464>	πέμψον ἐπὶ Θρῃκῶν ἀνδρῶν ἵππους τε καὶ εὐνάς.

<hom. il. 10.465>	ὣς ἄρ' ἐφώνησεν, καὶ ἀπὸ ἕθεν ὑψός' ἀείρας
<hom. il. 10.466>	θῆκεν ἀνὰ μυρίκην: δέελον δ' ἐπὶ σῆμά τ' ἔθηκε
<hom. il. 10.467>	συμμάρψας δόνακας μυρίκης τ' ἐριθηλέας ὄζους,
<hom. il. 10.468>	μὴ λάθοι αὖτις ἰόντε θοὴν διὰ νύκτα μέλαιναν.
<hom. il. 10.469>	τὼ δὲ βάτην προτέρω διά τ' ἔντεα καὶ μέλαν αἷμα,
<hom. il. 10.470>	αἶψα δ' ἐπὶ Θρῃκῶν ἀνδρῶν τέλος ἷξον ἰόντες.
<hom. il. 10.471>	οἳ δ' εὗδον καμάτῳ ἀδηκότες, ἔντεα δέ σφιν
<hom. il. 10.472>	καλὰ παρ' αὐτοῖσι χθονὶ κέκλιτο εὖ κατὰ κόσμον
<hom. il. 10.473>	τριστοιχί: παρὰ δέ σφιν ἑκάστῳ δίζυγες ἵπποι.
<hom. il. 10.474>	̔Ρῆσος δ' ἐν μέσῳ εὗδε, παρ' αὐτῷ δ' ὠκέες ἵπποι
<hom. il. 10.475>	ἐξ ἐπιδιφριάδος πυμάτης ἱμᾶσι δέδεντο.
<hom. il. 10.476>	τὸν δ' ̓Οδυσεὺς προπάροιθεν ἰδὼν Διομήδεϊ δεῖξεν:
<hom. il. 10.477>	οὗτός τοι Διόμηδες ἀνήρ, οὗτοι δέ τοι ἵπποι,
<hom. il. 10.478>	οὓς νῶϊν πίφαυσκε Δόλων ὃν ἐπέφνομεν ἡμεῖς.
<hom. il. 10.479>	ἀλλ' ἄγε δὴ πρόφερε κρατερὸν μένος: οὐδέ τί σε χρὴ
<hom. il. 10.480>	ἑστάμεναι μέλεον σὺν τεύχεσιν, ἀλλὰ λύ' ἵππους:
<hom. il. 10.481>	ἠὲ σύ γ' ἄνδρας ἔναιρε, μελήσουσιν δ' ἐμοὶ ἵπποι.

<hom. il. 10.482>	ὣς φάτο, τῷ δ' ἔμπνευσε μένος γλαυκῶπις ̓Αθήνη,
<hom. il. 10.483>	κτεῖνε δ' ἐπιστροφάδην: τῶν δὲ στόνος ὄρνυτ' ἀεικὴς
<hom. il. 10.484>	ἄορι θεινομένων, ἐρυθαίνετο δ' αἵματι γαῖα.
<hom. il. 10.485>	ὡς δὲ λέων μήλοισιν ἀσημάντοισιν ἐπελθὼν
<hom. il. 10.486>	αἴγεσιν ἢ ὀί̈εσσι κακὰ φρονέων ἐνορούσῃ,
<hom. il. 10.487>	ὣς μὲν Θρήϊκας ἄνδρας ἐπῴχετο Τυδέος υἱὸς
<hom. il. 10.488>	ὄφρα δυώδεκ' ἔπεφνεν: ἀτὰρ πολύμητις ̓Οδυσσεὺς
<hom. il. 10.489>	ὅν τινα Τυδεί̈δης ἄορι πλήξειε παραστὰς
<hom. il. 10.490>	τὸν δ' ̓Οδυσεὺς μετόπισθε λαβὼν ποδὸς ἐξερύσασκε,
<hom. il. 10.491>	τὰ φρονέων κατὰ θυμὸν ὅπως καλλίτριχες ἵπποι
<hom. il. 10.492>	ῥεῖα διέλθοιεν μηδὲ τρομεοίατο θυμῷ
<hom. il. 10.493>	νεκροῖς ἀμβαίνοντες: ἀήθεσσον γὰρ ἔτ' αὐτῶν.
<hom. il. 10.494>	ἀλλ' ὅτε δὴ βασιλῆα κιχήσατο Τυδέος υἱός,
<hom. il. 10.495>	τὸν τρισκαιδέκατον μελιηδέα θυμὸν ἀπηύρα
<hom. il. 10.496>	ἀσθμαίνοντα: κακὸν γὰρ ὄναρ κεφαλῆφιν ἐπέστη
<hom. il. 10.497>	τὴν νύκτ' Οἰνεί̈δαο πάϊς διὰ μῆτιν ̓Αθήνης.
<hom. il. 10.498>	τόφρα δ' ἄρ' ὃ τλήμων ̓Οδυσεὺς λύε μώνυχας ἵππους,
<hom. il. 10.499>	σὺν δ' ἤειρεν ἱμᾶσι καὶ ἐξήλαυνεν ὁμίλου
<hom. il. 10.500>	τόξῳ ἐπιπλήσσων, ἐπεὶ οὐ μάστιγα φαεινὴν
<hom. il. 10.501>	ποικίλου ἐκ δίφροιο νοήσατο χερσὶν ἑλέσθαι:
<hom. il. 10.502>	ῥοίζησεν δ' ἄρα πιφαύσκων Διομήδεϊ δίῳ.

<hom. il. 10.503>	αὐτὰρ ὃ μερμήριζε μένων ὅ τι κύντατον ἕρδοι,
<hom. il. 10.504>	ἢ ὅ γε δίφρον ἑλών, ὅθι ποικίλα τεύχε' ἔκειτο,
<hom. il. 10.505>	ῥυμοῦ ἐξερύοι ἢ ἐκφέροι ὑψός' ἀείρας,
<hom. il. 10.506>	ἦ ἔτι τῶν πλεόνων Θρῃκῶν ἀπὸ θυμὸν ἕλοιτο.
<hom. il. 10.507>	εἷος ὃ ταῦθ' ὥρμαινε κατὰ φρένα, τόφρα δ' ̓Αθήνη
<hom. il. 10.508>	ἐγγύθεν ἱσταμένη προσέφη Διομήδεα δῖον:
<hom. il. 10.509>	νόστου δὴ μνῆσαι μεγαθύμου Τυδέος υἱὲ
<hom. il. 10.510>	νῆας ἔπι γλαφυράς, μὴ καὶ πεφοβημένος ἔλθῃς,
<hom. il. 10.511>	μή πού τις καὶ Τρῶας ἐγείρῃσιν θεὸς ἄλλος.

<hom. il. 10.512>	ὣς φάθ', ὃ δὲ ξυνέηκε θεᾶς ὄπα φωνησάσης,
<hom. il. 10.513>	καρπαλίμως δ' ἵππων ἐπεβήσετο: κόψε δ' ̓Οδυσσεὺς
<hom. il. 10.514>	τόξῳ: τοὶ δ' ἐπέτοντο θοὰς ἐπὶ νῆας ̓Αχαιῶν.

<hom. il. 10.515>	οὐδ' ἀλαοσκοπιὴν εἶχ' ἀργυρότοξος ̓Απόλλων
<hom. il. 10.516>	ὡς ἴδ' ̓Αθηναίην μετὰ Τυδέος υἱὸν ἕπουσαν:
<hom. il. 10.517>	τῇ κοτέων Τρώων κατεδύσετο πουλὺν ὅμιλον,
<hom. il. 10.518>	ὦρσεν δὲ Θρῃκῶν βουληφόρον ̔Ιπποκόωντα
<hom. il. 10.519>	̔Ρήσου ἀνεψιὸν ἐσθλόν: ὃ δ' ἐξ ὕπνου ἀνορούσας
<hom. il. 10.520>	ὡς ἴδε χῶρον ἐρῆμον, ὅθ' ἕστασαν ὠκέες ἵπποι,
<hom. il. 10.521>	ἄνδράς τ' ἀσπαίροντας ἐν ἀργαλέῃσι φονῇσιν,
<hom. il. 10.522>	ᾤμωξέν τ' ἄρ' ἔπειτα φίλον τ' ὀνόμηνεν ἑταῖρον.
<hom. il. 10.523>	Τρώων δὲ κλαγγή τε καὶ ἄσπετος ὦρτο κυδοιμὸς
<hom. il. 10.524>	θυνόντων ἄμυδις: θηεῦντο δὲ μέρμερα ἔργα
<hom. il. 10.525>	ὅσς' ἄνδρες ῥέξαντες ἔβαν κοίλας ἐπὶ νῆας.

<hom. il. 10.526>	οἳ δ' ὅτε δή ῥ' ἵκανον ὅθι σκοπὸν ̔́Εκτορος ἔκταν,
<hom. il. 10.527>	ἔνθ' ̓Οδυσεὺς μὲν ἔρυξε Διὶ̈ φίλος ὠκέας ἵππους,
<hom. il. 10.528>	Τυδεί̈δης δὲ χαμᾶζε θορὼν ἔναρα βροτόεντα
<hom. il. 10.529>	ἐν χείρεσς' ̓Οδυσῆϊ τίθει, ἐπεβήσετο δ' ἵππων:
<hom. il. 10.530>	μάστιξεν δ' ἵππους, τὼ δ' οὐκ ἀέκοντε πετέσθην
<hom. il. 10.531>	νῆας ἔπι γλαφυράς: τῇ γὰρ φίλον ἔπλετο θυμῷ.
<hom. il. 10.532>	Νέστωρ δὲ πρῶτος κτύπον ἄϊε φώνησέν τε:
<hom. il. 10.533>	ὦ φίλοι ̓Αργείων ἡγήτορες ἠδὲ μέδοντες
<hom. il. 10.534>	ψεύσομαι, ἦ ἔτυμον ἐρέω; κέλεται δέ με θυμός.
<hom. il. 10.535>	ἵππων μ' ὠκυπόδων ἀμφὶ κτύπος οὔατα βάλλει.
<hom. il. 10.536>	αἲ γὰρ δὴ ̓Οδυσεύς τε καὶ ὃ κρατερὸς Διομήδης
<hom. il. 10.537>	ὧδ' ἄφαρ ἐκ Τρώων ἐλασαίατο μώνυχας ἵππους:
<hom. il. 10.538>	ἀλλ' αἰνῶς δείδοικα κατὰ φρένα μή τι πάθωσιν
<hom. il. 10.539>	̓Αργείων οἳ ἄριστοι ὑπὸ Τρώων ὀρυμαγδοῦ.

<hom. il. 10.540>	οὔ πω πᾶν εἴρητο ἔπος ὅτ' ἄρ' ἤλυθον αὐτοί.
<hom. il. 10.541>	καί ῥ' οἳ μὲν κατέβησαν ἐπὶ χθόνα, τοὶ δὲ χαρέντες
<hom. il. 10.542>	δεξιῇ ἠσπάζοντο ἔπεσσί τε μειλιχίοισι:
<hom. il. 10.543>	πρῶτος δ' ἐξερέεινε Γερήνιος ἱππότα Νέστωρ:
<hom. il. 10.544>	εἴπ' ἄγε μ' ὦ πολύαιν' ̓Οδυσεῦ μέγα κῦδος ̓Αχαιῶν
<hom. il. 10.545>	ὅππως τοῦσδ' ἵππους λάβετον καταδύντες ὅμιλον
<hom. il. 10.546>	Τρώων, ἦ τίς σφωε πόρεν θεὸς ἀντιβολήσας.
<hom. il. 10.547>	αἰνῶς ἀκτίνεσσιν ἐοικότες ἠελίοιο.
<hom. il. 10.548>	αἰεὶ μὲν Τρώεσς' ἐπιμίσγομαι, οὐδέ τί φημι
<hom. il. 10.549>	μιμνάζειν παρὰ νηυσὶ γέρων περ ἐὼν πολεμιστής:
<hom. il. 10.550>	ἀλλ' οὔ πω τοίους ἵππους ἴδον οὐδὲ νόησα.
<hom. il. 10.551>	ἀλλά τιν' ὔμμ' ὀί̈ω δόμεναι θεὸν ἀντιάσαντα:
<hom. il. 10.552>	ἀμφοτέρω γὰρ σφῶϊ φιλεῖ νεφεληγερέτα Ζεὺς
<hom. il. 10.553>	κούρη τ' αἰγιόχοιο Διὸς γλαυκῶπις ̓Αθήνη.

<hom. il. 10.554>	τὸν δ' ἀπαμειβόμενος προσέφη πολύμητις ̓Οδυσσεύς:
<hom. il. 10.555>	ὦ Νέστορ Νηληϊάδη μέγα κῦδος ̓Αχαιῶν
<hom. il. 10.556>	ῥεῖα θεός γ' ἐθέλων καὶ ἀμείνονας ἠέ περ οἵδε
<hom. il. 10.557>	ἵππους δωρήσαιτ', ἐπεὶ ἢ πολὺ φέρτεροί εἰσιν.
<hom. il. 10.558>	ἵπποι δ' οἵδε γεραιὲ νεήλυδες οὓς ἐρεείνεις
<hom. il. 10.559>	Θρηί̈κιοι: τὸν δέ σφιν ἄνακτ' ἀγαθὸς Διομήδης
<hom. il. 10.560>	ἔκτανε, πὰρ δ' ἑτάρους δυοκαίδεκα πάντας ἀρίστους.
<hom. il. 10.561>	τὸν τρισκαιδέκατον σκοπὸν εἵλομεν ἐγγύθι νηῶν,
<hom. il. 10.562>	τόν ῥα διοπτῆρα στρατοῦ ἔμμεναι ἡμετέροιο
<hom. il. 10.563>	̔́Εκτωρ τε προέηκε καὶ ἄλλοι Τρῶες ἀγαυοί.

<hom. il. 10.564>	ὣς εἰπὼν τάφροιο διήλασε μώνυχας ἵππους
<hom. il. 10.565>	καγχαλόων: ἅμα δ' ἄλλοι ἴσαν χαίροντες ̓Αχαιοί.
<hom. il. 10.566>	οἳ δ' ὅτε Τυδεί̈δεω κλισίην εὔτυκτον ἵκοντο,
<hom. il. 10.567>	ἵππους μὲν κατέδησαν ἐϋτμήτοισιν ἱμᾶσι
<hom. il. 10.568>	φάτνῃ ἐφ' ἱππείῃ, ὅθι περ Διομήδεος ἵπποι
<hom. il. 10.569>	ἕστασαν ὠκύποδες μελιηδέα πυρὸν ἔδοντες:
<hom. il. 10.570>	νηὶ̈ δ' ἐνὶ πρυμνῇ ἔναρα βροτόεντα Δόλωνος
<hom. il. 10.571>	θῆκ' ̓Οδυσεύς, ὄφρ' ἱρὸν ἑτοιμασσαίατ' ̓Αθήνῃ.
<hom. il. 10.572>	αὐτοὶ δ' ἱδρῶ πολλὸν ἀπενίζοντο θαλάσσῃ
<hom. il. 10.573>	ἐσβάντες κνήμας τε ἰδὲ λόφον ἀμφί τε μηρούς.
<hom. il. 10.574>	αὐτὰρ ἐπεί σφιν κῦμα θαλάσσης ἱδρῶ πολλὸν
<hom. il. 10.575>	νίψεν ἀπὸ χρωτὸς καὶ ἀνέψυχθεν φίλον ἦτορ,
<hom. il. 10.576>	ἔς ῥ' ἀσαμίνθους βάντες ἐϋξέστας λούσαντο.
<hom. il. 10.577>	τὼ δὲ λοεσσαμένω καὶ ἀλειψαμένω λίπ' ἐλαίῳ
<hom. il. 10.578>	δείπνῳ ἐφιζανέτην, ἀπὸ δὲ κρητῆρος ̓Αθήνῃ
<hom. il. 10.579>	πλείου ἀφυσσόμενοι λεῖβον μελιηδέα οἶνον.

<hom. il. 11.1>	ἠὼς δ' ἐκ λεχέων παρ' ἀγαυοῦ Τιθωνοῖο
<hom. il. 11.2>	ὄρνυθ', ἵν' ἀθανάτοισι φόως φέροι ἠδὲ βροτοῖσι:
<hom. il. 11.3>	Ζεὺς δ' ̓́Εριδα προί̈αλλε θοὰς ἐπὶ νῆας ̓Αχαιῶν
<hom. il. 11.4>	ἀργαλέην, πολέμοιο τέρας μετὰ χερσὶν ἔχουσαν.
<hom. il. 11.5>	στῆ δ' ἐπ' ̓Οδυσσῆος μεγακήτεϊ νηὶ̈ μελαίνῃ,
<hom. il. 11.6>	ἥ ῥ' ἐν μεσσάτῳ ἔσκε γεγωνέμεν ἀμφοτέρωσε,
<hom. il. 11.7>	ἠμὲν ἐπ' Αἴαντος κλισίας Τελαμωνιάδαο
<hom. il. 11.8>	ἠδ' ἐπ' ̓Αχιλλῆος, τοί ῥ' ἔσχατα νῆας ἐί̈σας
<hom. il. 11.9>	εἴρυσαν ἠνορέῃ πίσυνοι καὶ κάρτεϊ χειρῶν
<hom. il. 11.10>	ἔνθα στᾶς' ἤϋσε θεὰ μέγα τε δεινόν τε
<hom. il. 11.11>	ὄρθι', ̓Αχαιοῖσιν δὲ μέγα σθένος ἔμβαλ' ἑκάστῳ
<hom. il. 11.12>	καρδίῃ ἄληκτον πολεμίζειν ἠδὲ μάχεσθαι.
<hom. il. 11.13>	τοῖσι δ' ἄφαρ πόλεμος γλυκίων γένετ' ἠὲ νέεσθαι
<hom. il. 11.14>	ἐν νηυσὶ γλαφυρῇσι φίλην ἐς πατρίδα γαῖαν.

<hom. il. 11.15>	̓Ατρεί̈δης δ' ἐβόησεν ἰδὲ ζώννυσθαι ἄνωγεν
<hom. il. 11.16>	̓Αργείους: ἐν δ' αὐτὸς ἐδύσετο νώροπα χαλκόν.
<hom. il. 11.17>	κνημῖδας μὲν πρῶτα περὶ κνήμῃσιν ἔθηκε
<hom. il. 11.18>	καλὰς ἀργυρέοισιν ἐπισφυρίοις ἀραρυίας:
<hom. il. 11.19>	δεύτερον αὖ θώρηκα περὶ στήθεσσιν ἔδυνε,
<hom. il. 11.20>	τόν ποτέ οἱ Κινύρης δῶκε ξεινήϊον εἶναι.
<hom. il. 11.21>	πεύθετο γὰρ Κύπρον δὲ μέγα κλέος οὕνεκ' ̓Αχαιοὶ
<hom. il. 11.22>	ἐς Τροίην νήεσσιν ἀναπλεύσεσθαι ἔμελλον:
<hom. il. 11.23>	τοὔνεκά οἱ τὸν δῶκε χαριζόμενος βασιλῆϊ.
<hom. il. 11.24>	τοῦ δ' ἤτοι δέκα οἶμοι ἔσαν μέλανος κυάνοιο,
<hom. il. 11.25>	δώδεκα δὲ χρυσοῖο καὶ εἴκοσι κασσιτέροιο:
<hom. il. 11.26>	κυάνεοι δὲ δράκοντες ὀρωρέχατο προτὶ δειρὴν
<hom. il. 11.27>	τρεῖς ἑκάτερθ' ἴρισσιν ἐοικότες, ἅς τε Κρονίων
<hom. il. 11.28>	ἐν νέφεϊ στήριξε, τέρας μερόπων ἀνθρώπων.
<hom. il. 11.29>	ἀμφὶ δ' ἄρ' ὤμοισιν βάλετο ξίφος: ἐν δέ οἱ ἧλοι
<hom. il. 11.30>	χρύσειοι πάμφαινον, ἀτὰρ περὶ κουλεὸν ἦεν
<hom. il. 11.31>	ἀργύρεον χρυσέοισιν ἀορτήρεσσιν ἀρηρός.
<hom. il. 11.32>	ἂν δ' ἕλετ' ἀμφιβρότην πολυδαίδαλον ἀσπίδα θοῦριν
<hom. il. 11.33>	καλήν, ἣν πέρι μὲν κύκλοι δέκα χάλκεοι ἦσαν,
<hom. il. 11.34>	ἐν δέ οἱ ὀμφαλοὶ ἦσαν ἐείκοσι κασσιτέροιο
<hom. il. 11.35>	λευκοί, ἐν δὲ μέσοισιν ἔην μέλανος κυάνοιο.
<hom. il. 11.36>	τῇ δ' ἐπὶ μὲν Γοργὼ βλοσυρῶπις ἐστεφάνωτο
<hom. il. 11.37>	δεινὸν δερκομένη, περὶ δὲ Δεῖμός τε Φόβος τε.
<hom. il. 11.38>	τῆς δ' ἐξ ἀργύρεος τελαμὼν ἦν: αὐτὰρ ἐπ' αὐτοῦ
<hom. il. 11.39>	κυάνεος ἐλέλικτο δράκων, κεφαλαὶ δέ οἱ ἦσαν
<hom. il. 11.40>	τρεῖς ἀμφιστρεφέες ἑνὸς αὐχένος ἐκπεφυυῖαι.
<hom. il. 11.41>	κρατὶ δ' ἐπ' ἀμφίφαλον κυνέην θέτο τετραφάληρον
<hom. il. 11.42>	ἵππουριν: δεινὸν δὲ λόφος καθύπερθεν ἔνευεν.
<hom. il. 11.43>	εἵλετο δ' ἄλκιμα δοῦρε δύω κεκορυθμένα χαλκῷ
<hom. il. 11.44>	ὀξέα: τῆλε δὲ χαλκὸς ἀπ' αὐτόφιν οὐρανὸν εἴσω
<hom. il. 11.45>	λάμπ': ἐπὶ δ' ἐγδούπησαν ̓Αθηναίη τε καὶ ̔́Ηρη
<hom. il. 11.46>	τιμῶσαι βασιλῆα πολυχρύσοιο Μυκήνης.

<hom. il. 11.47>	ἡνιόχῳ μὲν ἔπειτα ἑῷ ἐπέτελλεν ἕκαστος
<hom. il. 11.48>	ἵππους εὖ κατὰ κόσμον ἐρυκέμεν αὖθ' ἐπὶ τάφρῳ,
<hom. il. 11.49>	αὐτοὶ δὲ πρυλέες σὺν τεύχεσι θωρηχθέντες
<hom. il. 11.50>	ῥώοντ': ἄσβεστος δὲ βοὴ γένετ' ἠῶθι πρό.
<hom. il. 11.51>	φθὰν δὲ μέγ' ἱππήων ἐπὶ τάφρῳ κοσμηθέντες,
<hom. il. 11.52>	ἱππῆες δ' ὀλίγον μετεκίαθον: ἐν δὲ κυδοιμὸν
<hom. il. 11.53>	ὦρσε κακὸν Κρονίδης, κατὰ δ' ὑψόθεν ἧκεν ἐέρσας
<hom. il. 11.54>	αἵματι μυδαλέας ἐξ αἰθέρος, οὕνεκ' ἔμελλε
<hom. il. 11.55>	πολλὰς ἰφθίμους κεφαλὰς ̓́Αϊδι προϊάψειν.

<hom. il. 11.56>	Τρῶες δ' αὖθ' ἑτέρωθεν ἐπὶ θρωσμῷ πεδίοιο
<hom. il. 11.57>	̔́Εκτορά τ' ἀμφὶ μέγαν καὶ ἀμύμονα Πουλυδάμαντα
<hom. il. 11.58>	Αἰνείαν θ', ὃς Τρωσὶ θεὸς ὣς τίετο δήμῳ,
<hom. il. 11.59>	τρεῖς τ' ̓Αντηνορίδας Πόλυβον καὶ ̓Αγήνορα δῖον
<hom. il. 11.60>	ἠί̈θεόν τ' ̓Ακάμαντ' ἐπιείκελον ἀθανάτοισιν.
<hom. il. 11.61>	̔́Εκτωρ δ' ἐν πρώτοισι φέρ' ἀσπίδα πάντος' ἐί̈σην,
<hom. il. 11.62>	οἷος δ' ἐκ νεφέων ἀναφαίνεται οὔλιος ἀστὴρ
<hom. il. 11.63>	παμφαίνων, τοτὲ δ' αὖτις ἔδυ νέφεα σκιόεντα,
<hom. il. 11.64>	ὣς ̔́Εκτωρ ὁτὲ μέν τε μετὰ πρώτοισι φάνεσκεν,
<hom. il. 11.65>	ἄλλοτε δ' ἐν πυμάτοισι κελεύων: πᾶς δ' ἄρα χαλκῷ
<hom. il. 11.66>	λάμφ' ὥς τε στεροπὴ πατρὸς Διὸς αἰγιόχοιο.

<hom. il. 11.67>	οἳ δ', ὥς τ' ἀμητῆρες ἐναντίοι ἀλλήλοισιν
<hom. il. 11.68>	ὄγμον ἐλαύνωσιν ἀνδρὸς μάκαρος κατ' ἄρουραν
<hom. il. 11.69>	πυρῶν ἢ κριθῶν: τὰ δὲ δράγματα ταρφέα πίπτει:
<hom. il. 11.70>	ὣς Τρῶες καὶ ̓Αχαιοὶ ἐπ' ἀλλήλοισι θορόντες
<hom. il. 11.71>	δῄουν, οὐδ' ἕτεροι μνώοντ' ὀλοοῖο φόβοιο.
<hom. il. 11.72>	ἴσας δ' ὑσμίνη κεφαλὰς ἔχεν, οἳ δὲ λύκοι ὣς
<hom. il. 11.73>	θῦνον: ̓́Ερις δ' ἄρ' ἔχαιρε πολύστονος εἰσορόωσα:
<hom. il. 11.74>	οἴη γάρ ῥα θεῶν παρετύγχανε μαρναμένοισιν,
<hom. il. 11.75>	οἳ δ' ἄλλοι οὔ σφιν πάρεσαν θεοί, ἀλλὰ ἕκηλοι
<hom. il. 11.76>	σφοῖσιν ἐνὶ μεγάροισι καθήατο, ἧχι ἑκάστῳ
<hom. il. 11.77>	δώματα καλὰ τέτυκτο κατὰ πτύχας Οὐλύμποιο.
<hom. il. 11.78>	πάντες δ' ᾐτιόωντο κελαινεφέα Κρονίωνα
<hom. il. 11.79>	οὕνεκ' ἄρα Τρώεσσιν ἐβούλετο κῦδος ὀρέξαι.
<hom. il. 11.80>	τῶν μὲν ἄρ' οὐκ ἀλέγιζε πατήρ: ὃ δὲ νόσφι λιασθεὶς
<hom. il. 11.81>	τῶν ἄλλων ἀπάνευθε καθέζετο κύδεϊ γαίων
<hom. il. 11.82>	εἰσορόων Τρώων τε πόλιν καὶ νῆας ̓Αχαιῶν
<hom. il. 11.83>	χαλκοῦ τε στεροπήν, ὀλλύντάς τ' ὀλλυμένους τε.

<hom. il. 11.84>	ὄφρα μὲν ἠὼς ἦν καὶ ἀέξετο ἱερὸν ἦμαρ,
<hom. il. 11.85>	τόφρα μάλ' ἀμφοτέρων βέλε' ἥπτετο, πῖπτε δὲ λαός:
<hom. il. 11.86>	ἦμος δὲ δρυτόμος περ ἀνὴρ ὁπλίσσατο δεῖπνον
<hom. il. 11.87>	οὔρεος ἐν βήσσῃσιν, ἐπεί τ' ἐκορέσσατο χεῖρας
<hom. il. 11.88>	τάμνων δένδρεα μακρά, ἅδος τέ μιν ἵκετο θυμόν,
<hom. il. 11.89>	σίτου τε γλυκεροῖο περὶ φρένας ἵμερος αἱρεῖ,
<hom. il. 11.90>	τῆμος σφῇ ἀρετῇ Δαναοὶ ῥήξαντο φάλαγγας
<hom. il. 11.91>	κεκλόμενοι ἑτάροισι κατὰ στίχας: ἐν δ' ̓Αγαμέμνων
<hom. il. 11.92>	πρῶτος ὄρους', ἕλε δ' ἄνδρα Βιάνορα ποιμένα λαῶν
<hom. il. 11.93>	αὐτόν, ἔπειτα δ' ἑταῖρον ̓Οϊλῆα πλήξιππον.
<hom. il. 11.94>	ἤτοι ὅ γ' ἐξ ἵππων κατεπάλμενος ἀντίος ἔστη:
<hom. il. 11.95>	τὸν δ' ἰθὺς μεμαῶτα μετώπιον ὀξέϊ δουρὶ
<hom. il. 11.96>	νύξ', οὐδὲ στεφάνη δόρυ οἱ σχέθε χαλκοβάρεια,
<hom. il. 11.97>	ἀλλὰ δι' αὐτῆς ἦλθε καὶ ὀστέου, ἐγκέφαλος δὲ
<hom. il. 11.98>	ἔνδον ἅπας πεπάλακτο: δάμασσε δέ μιν μεμαῶτα.
<hom. il. 11.99>	καὶ τοὺς μὲν λίπεν αὖθι ἄναξ ἀνδρῶν ̓Αγαμέμνων
<hom. il. 11.100>	στήθεσι παμφαίνοντας, ἐπεὶ περίδυσε χιτῶνας:
<hom. il. 11.101>	αὐτὰρ ὃ βῆ ̓͂Ισόν τε καὶ ̓́Αντιφον ἐξεναρίξων
<hom. il. 11.102>	υἷε δύω Πριάμοιο νόθον καὶ γνήσιον ἄμφω
<hom. il. 11.103>	εἰν ἑνὶ δίφρῳ ἐόντας: ὃ μὲν νόθος ἡνιόχευεν,
<hom. il. 11.104>	̓́Αντιφος αὖ παρέβασκε περικλυτός: ὥ ποτ' ̓Αχιλλεὺς
<hom. il. 11.105>	̓́Ιδης ἐν κνημοῖσι δίδη μόσχοισι λύγοισι,
<hom. il. 11.106>	ποιμαίνοντ' ἐπ' ὄεσσι λαβών, καὶ ἔλυσεν ἀποίνων.
<hom. il. 11.107>	δὴ τότε γ' ̓Ατρεί̈δης εὐρὺ κρείων ̓Αγαμέμνων
<hom. il. 11.108>	τὸν μὲν ὑπὲρ μαζοῖο κατὰ στῆθος βάλε δουρί,
<hom. il. 11.109>	̓́Αντιφον αὖ παρὰ οὖς ἔλασε ξίφει, ἐκ δ' ἔβαλ' ἵππων.
<hom. il. 11.110>	σπερχόμενος δ' ἀπὸ τοῖιν ἐσύλα τεύχεα καλὰ
<hom. il. 11.111>	γιγνώσκων: καὶ γάρ σφε πάρος παρὰ νηυσὶ θοῇσιν
<hom. il. 11.112>	εἶδεν, ὅτ' ἐξ ̓́Ιδης ἄγαγεν πόδας ὠκὺς ̓Αχιλλεύς.
<hom. il. 11.113>	ὡς δὲ λέων ἐλάφοιο ταχείης νήπια τέκνα
<hom. il. 11.114>	ῥηϊδίως συνέαξε λαβὼν κρατεροῖσιν ὀδοῦσιν
<hom. il. 11.115>	ἐλθὼν εἰς εὐνήν, ἁπαλόν τέ σφ' ἦτορ ἀπηύρα:
<hom. il. 11.116>	ἣ δ' εἴ πέρ τε τύχῃσι μάλα σχεδόν, οὐ δύναταί σφι
<hom. il. 11.117>	χραισμεῖν: αὐτὴν γάρ μιν ὑπὸ τρόμος αἰνὸς ἱκάνει:
<hom. il. 11.118>	καρπαλίμως δ' ἤϊξε διὰ δρυμὰ πυκνὰ καὶ ὕλην
<hom. il. 11.119>	σπεύδους' ἱδρώουσα κραταιοῦ θηρὸς ὑφ' ὁρμῆς:
<hom. il. 11.120>	ὣς ἄρα τοῖς οὔ τις δύνατο χραισμῆσαι ὄλεθρον
<hom. il. 11.121>	Τρώων, ἀλλὰ καὶ αὐτοὶ ὑπ' ̓Αργείοισι φέβοντο.

<hom. il. 11.122>	αὐτὰρ ὃ Πείσανδρόν τε καὶ ̔Ιππόλοχον μενεχάρμην
<hom. il. 11.123>	υἱέας ̓Αντιμάχοιο δαί̈φρονος, ὅς ῥα μάλιστα
<hom. il. 11.124>	χρυσὸν ̓Αλεξάνδροιο δεδεγμένος ἀγλαὰ δῶρα
<hom. il. 11.125>	οὐκ εἴασχ' ̔Ελένην δόμεναι ξανθῷ Μενελάῳ,
<hom. il. 11.126>	τοῦ περ δὴ δύο παῖδε λάβε κρείων ̓Αγαμέμνων
<hom. il. 11.127>	εἰν ἑνὶ δίφρῳ ἐόντας, ὁμοῦ δ' ἔχον ὠκέας ἵππους:
<hom. il. 11.128>	ἐκ γάρ σφεας χειρῶν φύγον ἡνία σιγαλόεντα,
<hom. il. 11.129>	τὼ δὲ κυκηθήτην: ὃ δ' ἐναντίον ὦρτο λέων ὣς
<hom. il. 11.130>	̓Ατρεί̈δης: τὼ δ' αὖτ' ἐκ δίφρου γουναζέσθην:
<hom. il. 11.131>	ζώγρει ̓Ατρέος υἱέ, σὺ δ' ἄξια δέξαι ἄποινα:
<hom. il. 11.132>	πολλὰ δ' ἐν ̓Αντιμάχοιο δόμοις κειμήλια κεῖται
<hom. il. 11.133>	χαλκός τε χρυσός τε πολύκμητός τε σίδηρος,
<hom. il. 11.134>	τῶν κέν τοι χαρίσαιτο πατὴρ ἀπερείσι' ἄποινα,
<hom. il. 11.135>	εἰ νῶϊ ζωοὺς πεπύθοιτ' ἐπὶ νηυσὶν ̓Αχαιῶν.

<hom. il. 11.136>	ὣς τώ γε κλαίοντε προσαυδήτην βασιλῆα
<hom. il. 11.137>	μειλιχίοις ἐπέεσσιν: ἀμείλικτον δ' ὄπ' ἄκουσαν:
<hom. il. 11.138>	εἰ μὲν δὴ ̓Αντιμάχοιο δαί̈φρονος υἱέες ἐστόν,
<hom. il. 11.139>	ὅς ποτ' ἐνὶ Τρώων ἀγορῇ Μενέλαον ἄνωγεν
<hom. il. 11.140>	ἀγγελίην ἐλθόντα σὺν ἀντιθέῳ ̓Οδυσῆϊ
<hom. il. 11.141>	αὖθι κατακτεῖναι μηδ' ἐξέμεν ἂψ ἐς ̓Αχαιούς,
<hom. il. 11.142>	νῦν μὲν δὴ τοῦ πατρὸς ἀεικέα τίσετε λώβην.

<hom. il. 11.143>	ἦ, καὶ Πείσανδρον μὲν ἀφ' ἵππων ὦσε χαμᾶζε
<hom. il. 11.144>	δουρὶ βαλὼν πρὸς στῆθος: ὃ δ' ὕπτιος οὔδει ἐρείσθη.
<hom. il. 11.145>	̔Ιππόλοχος δ' ἀπόρουσε, τὸν αὖ χαμαὶ ἐξενάριξε
<hom. il. 11.146>	χεῖρας ἀπὸ ξίφεϊ τμήξας ἀπό τ' αὐχένα κόψας,
<hom. il. 11.147>	ὅλμον δ' ὣς ἔσσευε κυλίνδεσθαι δι' ὁμίλου.
<hom. il. 11.148>	τοὺς μὲν ἔας': ὃ δ' ὅθι πλεῖσται κλονέοντο φάλαγγες,
<hom. il. 11.149>	τῇ ῥ' ἐνόρους', ἅμα δ' ἄλλοι ἐϋκνήμιδες ̓Αχαιοί.
<hom. il. 11.150>	πεζοὶ μὲν πεζοὺς ὄλεκον φεύγοντας ἀνάγκῃ,
<hom. il. 11.151>	ἱππεῖς δ' ἱππῆας: ὑπὸ δέ σφισιν ὦρτο κονίη
<hom. il. 11.152>	ἐκ πεδίου, τὴν ὦρσαν ἐρίγδουποι πόδες ἵππων
<hom. il. 11.153>	χαλκῷ δηϊόωντες: ἀτὰρ κρείων ̓Αγαμέμνων
<hom. il. 11.154>	αἰὲν ἀποκτείνων ἕπετ' ̓Αργείοισι κελεύων.
<hom. il. 11.155>	ὡς δ' ὅτε πῦρ ἀί̈δηλον ἐν ἀξύλῳ ἐμπέσῃ ὕλῃ,
<hom. il. 11.156>	πάντῃ τ' εἰλυφόων ἄνεμος φέρει, οἳ δέ τε θάμνοι
<hom. il. 11.157>	πρόρριζοι πίπτουσιν ἐπειγόμενοι πυρὸς ὁρμῇ:
<hom. il. 11.158>	ὣς ἄρ' ὑπ' ̓Ατρεί̈δῃ ̓Αγαμέμνονι πῖπτε κάρηνα
<hom. il. 11.159>	Τρώων φευγόντων, πολλοὶ δ' ἐριαύχενες ἵπποι
<hom. il. 11.160>	κείν' ὄχεα κροτάλιζον ἀνὰ πτολέμοιο γεφύρας
<hom. il. 11.161>	ἡνιόχους ποθέοντες ἀμύμονας: οἳ δ' ἐπὶ γαίῃ
<hom. il. 11.162>	κείατο, γύπεσσιν πολὺ φίλτεροι ἢ ἀλόχοισιν.

<hom. il. 11.163>	̔́Εκτορα δ' ἐκ βελέων ὕπαγε Ζεὺς ἔκ τε κονίης
<hom. il. 11.164>	ἔκ τ' ἀνδροκτασίης ἔκ θ' αἵματος ἔκ τε κυδοιμοῦ:
<hom. il. 11.165>	̓Ατρεί̈δης δ' ἕπετο σφεδανὸν Δαναοῖσι κελεύων.
<hom. il. 11.166>	οἳ δὲ παρ' ̓́Ιλου σῆμα παλαιοῦ Δαρδανίδαο
<hom. il. 11.167>	μέσσον κὰπ πεδίον παρ' ἐρινεὸν ἐσσεύοντο
<hom. il. 11.168>	ἱέμενοι πόλιος: ὃ δὲ κεκλήγων ἕπετ' αἰεὶ
<hom. il. 11.169>	̓Ατρεί̈δης, λύθρῳ δὲ παλάσσετο χεῖρας ἀάπτους.
<hom. il. 11.170>	ἀλλ' ὅτε δὴ Σκαιάς τε πύλας καὶ φηγὸν ἵκοντο,
<hom. il. 11.171>	ἔνθ' ἄρα δὴ ἵσταντο καὶ ἀλλήλους ἀνέμιμνον.
<hom. il. 11.172>	οἳ δ' ἔτι κὰμ μέσσον πεδίον φοβέοντο βόες ὥς,
<hom. il. 11.173>	ἅς τε λέων ἐφόβησε μολὼν ἐν νυκτὸς ἀμολγῷ
<hom. il. 11.174>	πάσας: τῇ δέ τ' ἰῇ ἀναφαίνεται αἰπὺς ὄλεθρος:
<hom. il. 11.175>	τῆς δ' ἐξ αὐχέν' ἔαξε λαβὼν κρατεροῖσιν ὀδοῦσι
<hom. il. 11.176>	πρῶτον, ἔπειτα δέ θ' αἷμα καὶ ἔγκατα πάντα λαφύσσει:
<hom. il. 11.177>	ὣς τοὺς ̓Ατρεί̈δης ἔφεπε κρείων ̓Αγαμέμνων
<hom. il. 11.178>	αἰὲν ἀποκτείνων τὸν ὀπίστατον: οἳ δ' ἐφέβοντο.
<hom. il. 11.179>	πολλοὶ δὲ πρηνεῖς τε καὶ ὕπτιοι ἔκπεσον ἵππων
<hom. il. 11.180>	̓Ατρεί̈δεω ὑπὸ χερσί: περὶ πρὸ γὰρ ἔγχεϊ θῦεν.
<hom. il. 11.181>	ἀλλ' ὅτε δὴ τάχ' ἔμελλεν ὑπὸ πτόλιν αἰπύ τε τεῖχος
<hom. il. 11.182>	ἵξεσθαι, τότε δή ῥα πατὴρ ἀνδρῶν τε θεῶν τε
<hom. il. 11.183>	̓́Ιδης ἐν κορυφῇσι καθέζετο πιδηέσσης
<hom. il. 11.184>	οὐρανόθεν καταβάς: ἔχε δ' ἀστεροπὴν μετὰ χερσίν.
<hom. il. 11.185>	̓͂Ιριν δ' ὄτρυνε χρυσόπτερον ἀγγελέουσαν:
<hom. il. 11.186>	βάσκ' ἴθι ̓͂Ιρι ταχεῖα, τὸν ̔́Εκτορι μῦθον ἐνίσπες:
<hom. il. 11.187>	ὄφρ' ἂν μέν κεν ὁρᾷ ̓Αγαμέμνονα ποιμένα λαῶν
<hom. il. 11.188>	θύνοντ' ἐν προμάχοισιν ἐναίροντα στίχας ἀνδρῶν,
<hom. il. 11.189>	τόφρ' ἀναχωρείτω, τὸν δ' ἄλλον λαὸν ἀνώχθω
<hom. il. 11.190>	μάρνασθαι δηί̈οισι κατὰ κρατερὴν ὑσμίνην.
<hom. il. 11.191>	αὐτὰρ ἐπεί κ' ἢ δουρὶ τυπεὶς ἢ βλήμενος ἰῷ
<hom. il. 11.192>	εἰς ἵππους ἅλεται, τότε οἱ κράτος ἐγγυαλίξω
<hom. il. 11.193>	κτείνειν εἰς ὅ κε νῆας ἐϋσσέλμους ἀφίκηται
<hom. il. 11.194>	δύῃ τ' ἠέλιος καὶ ἐπὶ κνέφας ἱερὸν ἔλθῃ.

<hom. il. 11.195>	ὣς ἔφατ', οὐδ' ἀπίθησε ποδήνεμος ὠκέα ̓͂Ιρις,
<hom. il. 11.196>	βῆ δὲ κατ' ̓Ιδαίων ὀρέων εἰς ̓́Ιλιον ἱρήν.
<hom. il. 11.197>	εὗρ' υἱὸν Πριάμοιο δαί̈φρονος ̔́Εκτορα δῖον
<hom. il. 11.198>	ἑσταότ' ἔν θ' ἵπποισι καὶ ἅρμασι κολλητοῖσιν:
<hom. il. 11.199>	ἀγχοῦ δ' ἱσταμένη προσέφη πόδας ὠκέα ̓͂Ιρις:
<hom. il. 11.200>	̔́Εκτορ υἱὲ Πριάμοιο Διὶ μῆτιν ἀτάλαντε
<hom. il. 11.201>	Ζεύς με πατὴρ προέηκε τεὶ̈ν τάδε μυθήσασθαι.
<hom. il. 11.202>	ὄφρ' ἂν μέν κεν ὁρᾷς ̓Αγαμέμνονα ποιμένα λαῶν
<hom. il. 11.203>	θύνοντ' ἐν προμάχοισιν, ἐναίροντα στίχας ἀνδρῶν,
<hom. il. 11.204>	τόφρ' ὑπόεικε μάχης, τὸν δ' ἄλλον λαὸν ἄνωχθι
<hom. il. 11.205>	μάρνασθαι δηί̈οισι κατὰ κρατερὴν ὑσμίνην.
<hom. il. 11.206>	αὐτὰρ ἐπεί κ' ἢ δουρὶ τυπεὶς ἢ βλήμενος ἰῷ
<hom. il. 11.207>	εἰς ἵππους ἅλεται, τότε τοι κράτος ἐγγυαλίξει
<hom. il. 11.208>	κτείνειν, εἰς ὅ κε νῆας ἐϋσσέλμους ἀφίκηαι
<hom. il. 11.209>	δύῃ τ' ἠέλιος καὶ ἐπὶ κνέφας ἱερὸν ἔλθῃ.

<hom. il. 11.210>	ἣ μὲν ἄρ' ὣς εἰποῦς' ἀπέβη πόδας ὠκέα ̓͂Ιρις,
<hom. il. 11.211>	̔́Εκτωρ δ' ἐξ ὀχέων σὺν τεύχεσιν ἆλτο χαμᾶζε,
<hom. il. 11.212>	πάλλων δ' ὀξέα δοῦρα κατὰ στρατὸν ᾤχετο πάντῃ
<hom. il. 11.213>	ὀτρύνων μαχέσασθαι, ἔγειρε δὲ φύλοπιν αἰνήν.
<hom. il. 11.214>	οἳ δ' ἐλελίχθησαν καὶ ἐναντίοι ἔσταν ̓Αχαιῶν,
<hom. il. 11.215>	̓Αργεῖοι δ' ἑτέρωθεν ἐκαρτύναντο φάλαγγας.
<hom. il. 11.216>	ἀρτύνθη δὲ μάχη, στὰν δ' ἀντίοι: ἐν δ' ̓Αγαμέμνων
<hom. il. 11.217>	πρῶτος ὄρους', ἔθελεν δὲ πολὺ προμάχεσθαι ἁπάντων.

<hom. il. 11.218>	ἔσπετε νῦν μοι Μοῦσαι ̓Ολύμπια δώματ' ἔχουσαι
<hom. il. 11.219>	ὅς τις δὴ πρῶτος ̓Αγαμέμνονος ἀντίον ἦλθεν
<hom. il. 11.220>	ἢ αὐτῶν Τρώων ἠὲ κλειτῶν ἐπικούρων.

<hom. il. 11.221>	̓Ιφιδάμας ̓Αντηνορίδης ἠύ̈ς τε μέγας τε
<hom. il. 11.222>	ὃς τράφη ἐν Θρῄκῃ ἐριβώλακι μητέρι μήλων:
<hom. il. 11.223>	Κισσῆς τόν γ' ἔθρεψε δόμοις ἔνι τυτθὸν ἐόντα
<hom. il. 11.224>	μητροπάτωρ, ὃς τίκτε Θεανὼ καλλιπάρῃον:
<hom. il. 11.225>	αὐτὰρ ἐπεί ῥ' ἥβης ἐρικυδέος ἵκετο μέτρον,
<hom. il. 11.226>	αὐτοῦ μιν κατέρυκε, δίδου δ' ὅ γε θυγατέρα ἥν:
<hom. il. 11.227>	γήμας δ' ἐκ θαλάμοιο μετὰ κλέος ἵκετ' ̓Αχαιῶν
<hom. il. 11.228>	σὺν δυοκαίδεκα νηυσὶ κορωνίσιν, αἵ οἱ ἕποντο.
<hom. il. 11.229>	τὰς μὲν ἔπειτ' ἐν Περκώτῃ λίπε νῆας ἐί̈σας,
<hom. il. 11.230>	αὐτὰρ ὃ πεζὸς ἐὼν ἐς ̓́Ιλιον εἰληλούθει:
<hom. il. 11.231>	ὅς ῥα τότ' ̓Ατρεί̈δεω ̓Αγαμέμνονος ἀντίον ἦλθεν.
<hom. il. 11.232>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<hom. il. 11.233>	̓Ατρεί̈δης μὲν ἅμαρτε, παραὶ δέ οἱ ἐτράπετ' ἔγχος,
<hom. il. 11.234>	̓Ιφιδάμας δὲ κατὰ ζώνην θώρηκος ἔνερθε
<hom. il. 11.235>	νύξ', ἐπὶ δ' αὐτὸς ἔρεισε βαρείῃ χειρὶ πιθήσας:
<hom. il. 11.236>	οὐδ' ἔτορε ζωστῆρα παναίολον, ἀλλὰ πολὺ πρὶν
<hom. il. 11.237>	ἀργύρῳ ἀντομένη μόλιβος ὣς ἐτράπετ' αἰχμή.
<hom. il. 11.238>	καὶ τό γε χειρὶ λαβὼν εὐρὺ κρείων ̓Αγαμέμνων
<hom. il. 11.239>	ἕλκ' ἐπὶ οἷ μεμαὼς ὥς τε λίς, ἐκ δ' ἄρα χειρὸς
<hom. il. 11.240>	σπάσσατο: τὸν δ' ἄορι πλῆξ' αὐχένα, λῦσε δὲ γυῖα.
<hom. il. 11.241>	ὣς ὃ μὲν αὖθι πεσὼν κοιμήσατο χάλκεον ὕπνον
<hom. il. 11.242>	οἰκτρὸς ἀπὸ μνηστῆς ἀλόχου, ἀστοῖσιν ἀρήγων,
<hom. il. 11.243>	κουριδίης, ἧς οὔ τι χάριν ἴδε, πολλὰ δ' ἔδωκε:
<hom. il. 11.244>	πρῶθ' ἑκατὸν βοῦς δῶκεν, ἔπειτα δὲ χίλι' ὑπέστη
<hom. il. 11.245>	αἶγας ὁμοῦ καὶ ὄϊς, τά οἱ ἄσπετα ποιμαίνοντο.
<hom. il. 11.246>	δὴ τότε γ' ̓Ατρεί̈δης ̓Αγαμέμνων ἐξενάριξε,
<hom. il. 11.247>	βῆ δὲ φέρων ἀν' ὅμιλον ̓Αχαιῶν τεύχεα καλά.

<hom. il. 11.248>	τὸν δ' ὡς οὖν ἐνόησε Κόων ἀριδείκετος ἀνδρῶν
<hom. il. 11.249>	πρεσβυγενὴς ̓Αντηνορίδης, κρατερόν ῥά ἑ πένθος
<hom. il. 11.250>	ὀφθαλμοὺς ἐκάλυψε κασιγνήτοιο πεσόντος.
<hom. il. 11.251>	στῆ δ' εὐρὰξ σὺν δουρὶ λαθὼν ̓Αγαμέμνονα δῖον,
<hom. il. 11.252>	νύξε δέ μιν κατὰ χεῖρα μέσην ἀγκῶνος ἔνερθε,
<hom. il. 11.253>	ἀντικρὺ δὲ διέσχε φαεινοῦ δουρὸς ἀκωκή.
<hom. il. 11.254>	ῥίγησέν τ' ἄρ' ἔπειτα ἄναξ ἀνδρῶν ̓Αγαμέμνων:
<hom. il. 11.255>	ἀλλ' οὐδ' ὧς ἀπέληγε μάχης ἠδὲ πτολέμοιο,
<hom. il. 11.256>	ἀλλ' ἐπόρουσε Κόωνι ἔχων ἀνεμοτρεφὲς ἔγχος.
<hom. il. 11.257>	ἤτοι ὃ ̓Ιφιδάμαντα κασίγνητον καὶ ὄπατρον
<hom. il. 11.258>	ἕλκε ποδὸς μεμαώς, καὶ ἀύ̈τει πάντας ἀρίστους:
<hom. il. 11.259>	τὸν δ' ἕλκοντ' ἀν' ὅμιλον ὑπ' ἀσπίδος ὀμφαλοέσσης
<hom. il. 11.260>	οὔτησε ξυστῷ χαλκήρεϊ, λῦσε δὲ γυῖα:
<hom. il. 11.261>	τοῖο δ' ἐπ' ̓Ιφιδάμαντι κάρη ἀπέκοψε παραστάς.
<hom. il. 11.262>	ἔνθ' ̓Αντήνορος υἷες ὑπ' ̓Ατρεί̈δῃ βασιλῆϊ
<hom. il. 11.263>	πότμον ἀναπλήσαντες ἔδυν δόμον ̓́Αϊδος εἴσω.

<hom. il. 11.264>	αὐτὰρ ὃ τῶν ἄλλων ἐπεπωλεῖτο στίχας ἀνδρῶν
<hom. il. 11.265>	ἔγχεί̈ τ' ἄορί τε μεγάλοισί τε χερμαδίοισιν,
<hom. il. 11.266>	ὄφρά οἱ αἷμ' ἔτι θερμὸν ἀνήνοθεν ἐξ ὠτειλῆς.
<hom. il. 11.267>	αὐτὰρ ἐπεὶ τὸ μὲν ἕλκος ἐτέρσετο, παύσατο δ' αἷμα,
<hom. il. 11.268>	ὀξεῖαι δ' ὀδύναι δῦνον μένος ̓Ατρεί̈δαο.
<hom. il. 11.269>	ὡς δ' ὅτ' ἂν ὠδίνουσαν ἔχῃ βέλος ὀξὺ γυναῖκα
<hom. il. 11.270>	δριμύ, τό τε προϊεῖσι μογοστόκοι Εἰλείθυιαι
<hom. il. 11.271>	̔́Ηρης θυγατέρες πικρὰς ὠδῖνας ἔχουσαι,
<hom. il. 11.272>	ὣς ὀξεῖ' ὀδύναι δῦνον μένος ̓Ατρεί̈δαο.
<hom. il. 11.273>	ἐς δίφρον δ' ἀνόρουσε, καὶ ἡνιόχῳ ἐπέτελλε
<hom. il. 11.274>	νηυσὶν ἔπι γλαφυρῇσιν ἐλαυνέμεν: ἤχθετο γὰρ κῆρ.
<hom. il. 11.275>	ἤϋσεν δὲ διαπρύσιον Δαναοῖσι γεγωνώς:
<hom. il. 11.276>	ὦ φίλοι ̓Αργείων ἡγήτορες ἠδὲ μέδοντες
<hom. il. 11.277>	ὑμεῖς μὲν νῦν νηυσὶν ἀμύνετε ποντοπόροισι
<hom. il. 11.278>	φύλοπιν ἀργαλέην, ἐπεὶ οὐκ ἐμὲ μητίετα Ζεὺς
<hom. il. 11.279>	εἴασε Τρώεσσι πανημέριον πολεμίζειν.

<hom. il. 11.280>	ὣς ἔφαθ', ἡνίοχος δ' ἵμασεν καλλίτριχας ἵππους
<hom. il. 11.281>	νῆας ἔπι γλαφυράς: τὼ δ' οὐκ ἀέκοντε πετέσθην:
<hom. il. 11.282>	ἄφρεον δὲ στήθεα, ῥαίνοντο δὲ νέρθε κονίῃ
<hom. il. 11.283>	τειρόμενον βασιλῆα μάχης ἀπάνευθε φέροντες.

<hom. il. 11.284>	̔́Εκτωρ δ' ὡς ἐνόης' ̓Αγαμέμνονα νόσφι κιόντα
<hom. il. 11.285>	Τρωσί τε καὶ Λυκίοισιν ἐκέκλετο μακρὸν ἀύ̈σας:
<hom. il. 11.286>	Τρῶες καὶ Λύκιοι καὶ Δάρδανοι ἀγχιμαχηταὶ
<hom. il. 11.287>	ἀνέρες ἔστε φίλοι, μνήσασθε δὲ θούριδος ἀλκῆς.
<hom. il. 11.288>	οἴχετ' ἀνὴρ ὤριστος, ἐμοὶ δὲ μέγ' εὖχος ἔδωκε
<hom. il. 11.289>	Ζεὺς Κρονίδης: ἀλλ' ἰθὺς ἐλαύνετε μώνυχας ἵππους
<hom. il. 11.290>	ἰφθίμων Δαναῶν, ἵν' ὑπέρτερον εὖχος ἄρησθε.

<hom. il. 11.291>	ὣς εἰπὼν ὄτρυνε μένος καὶ θυμὸν ἑκάστου.
<hom. il. 11.292>	ὡς δ' ὅτε πού τις θηρητὴρ κύνας ἀργιόδοντας
<hom. il. 11.293>	σεύῃ ἐπ' ἀγροτέρῳ συὶ̈ καπρίῳ ἠὲ λέοντι,
<hom. il. 11.294>	ὣς ἐπ' ̓Αχαιοῖσιν σεῦε Τρῶας μεγαθύμους
<hom. il. 11.295>	̔́Εκτωρ Πριαμίδης βροτολοιγῷ ἶσος ̓́Αρηϊ.
<hom. il. 11.296>	αὐτὸς δ' ἐν πρώτοισι μέγα φρονέων ἐβεβήκει,
<hom. il. 11.297>	ἐν δ' ἔπες' ὑσμίνῃ ὑπεραέϊ ἶσος ἀέλλῃ,
<hom. il. 11.298>	ἥ τε καθαλλομένη ἰοειδέα πόντον ὀρίνει.

<hom. il. 11.299>	ἔνθα τίνα πρῶτον, τίνα δ' ὕστατον ἐξενάριξεν
<hom. il. 11.300>	̔́Εκτωρ Πριαμίδης, ὅτε οἱ Ζεὺς κῦδος ἔδωκεν;
<hom. il. 11.301>	̓Ασαῖον μὲν πρῶτα καὶ Αὐτόνοον καὶ ̓Οπίτην
<hom. il. 11.302>	καὶ Δόλοπα Κλυτίδην καὶ ̓Οφέλτιον ἠδ' ̓Αγέλαον
<hom. il. 11.303>	Αἴσυμνόν τ' ̓͂Ωρόν τε καὶ ̔Ιππόνοον μενεχάρμην.
<hom. il. 11.304>	τοὺς ἄρ' ὅ γ' ἡγεμόνας Δαναῶν ἕλεν, αὐτὰρ ἔπειτα
<hom. il. 11.305>	πληθύν, ὡς ὁπότε νέφεα Ζέφυρος στυφελίξῃ
<hom. il. 11.306>	ἀργεστᾶο Νότοιο βαθείῃ λαίλαπι τύπτων:
<hom. il. 11.307>	πολλὸν δὲ τρόφι κῦμα κυλίνδεται, ὑψόσε δ' ἄχνη
<hom. il. 11.308>	σκίδναται ἐξ ἀνέμοιο πολυπλάγκτοιο ἰωῆς:
<hom. il. 11.309>	ὣς ἄρα πυκνὰ καρήαθ' ὑφ' ̔́Εκτορι δάμνατο λαῶν.

<hom. il. 11.310>	ἔνθά κε λοιγὸς ἔην καὶ ἀμήχανα ἔργα γένοντο,
<hom. il. 11.311>	καί νύ κεν ἐν νήεσσι πέσον φεύγοντες ̓Αχαιοί,
<hom. il. 11.312>	εἰ μὴ Τυδεί̈δῃ Διομήδεϊ κέκλετ' ̓Οδυσσεύς:
<hom. il. 11.313>	Τυδεί̈δη τί παθόντε λελάσμεθα θούριδος ἀλκῆς;
<hom. il. 11.314>	ἀλλ' ἄγε δεῦρο πέπον, παρ' ἔμ' ἵσταο: δὴ γὰρ ἔλεγχος
<hom. il. 11.315>	ἔσσεται εἴ κεν νῆας ἕλῃ κορυθαίολος ̔́Εκτωρ.

<hom. il. 11.316>	τὸν δ' ἀπαμειβόμενος προσέφη κρατερὸς Διομήδης:
<hom. il. 11.317>	ἤτοι ἐγὼ μενέω καὶ τλήσομαι: ἀλλὰ μίνυνθα
<hom. il. 11.318>	ἡμέων ἔσσεται ἦδος, ἐπεὶ νεφεληγερέτα Ζεὺς
<hom. il. 11.319>	Τρωσὶν δὴ βόλεται δοῦναι κράτος ἠέ περ ἡμῖν.

<hom. il. 11.320>	ἦ καὶ Θυμβραῖον μὲν ἀφ' ἵππων ὦσε χαμᾶζε
<hom. il. 11.321>	δουρὶ βαλὼν κατὰ μαζὸν ἀριστερόν: αὐτὰρ ̓Οδυσσεὺς
<hom. il. 11.322>	ἀντίθεον θεράποντα Μολίονα τοῖο ἄνακτος.
<hom. il. 11.323>	τοὺς μὲν ἔπειτ' εἴασαν, ἐπεὶ πολέμου ἀπέπαυσαν:
<hom. il. 11.324>	τὼ δ' ἀν' ὅμιλον ἰόντε κυδοίμεον, ὡς ὅτε κάπρω
<hom. il. 11.325>	ἐν κυσὶ θηρευτῇσι μέγα φρονέοντε πέσητον:
<hom. il. 11.326>	ὣς ὄλεκον Τρῶας πάλιν ὀρμένω: αὐτὰρ ̓Αχαιοὶ
<hom. il. 11.327>	ἀσπασίως φεύγοντες ἀνέπνεον ̔́Εκτορα δῖον.

<hom. il. 11.328>	ἔνθ' ἑλέτην δίφρόν τε καὶ ἀνέρε δήμου ἀρίστω
<hom. il. 11.329>	υἷε δύω Μέροπος Περκωσίου, ὃς περὶ πάντων
<hom. il. 11.330>	ᾔδεε μαντοσύνας, οὐδὲ οὓς παῖδας ἔασκε
<hom. il. 11.331>	στείχειν ἐς πόλεμον φθισήνορα: τὼ δέ οἱ οὔ τι
<hom. il. 11.332>	πειθέσθην: κῆρες γὰρ ἄγον μέλανος θανάτοιο.
<hom. il. 11.333>	τοὺς μὲν Τυδεί̈δης δουρικλειτὸς Διομήδης
<hom. il. 11.334>	θυμοῦ καὶ ψυχῆς κεκαδὼν κλυτὰ τεύχε' ἀπηύρα:
<hom. il. 11.335>	̔Ιππόδαμον δ' ̓Οδυσεὺς καὶ ̔Υπείροχον ἐξενάριξεν.

<hom. il. 11.336>	ἔνθά σφιν κατὰ ἶσα μάχην ἐτάνυσσε Κρονίων
<hom. il. 11.337>	ἐξ ̓́Ιδης καθορῶν: τοὶ δ' ἀλλήλους ἐνάριζον.
<hom. il. 11.338>	ἤτοι Τυδέος υἱὸς ̓Αγάστροφον οὔτασε δουρὶ
<hom. il. 11.339>	Παιονίδην ἥρωα κατ' ἰσχίον: οὐ δέ οἱ ἵπποι
<hom. il. 11.340>	ἐγγὺς ἔσαν προφυγεῖν, ἀάσατο δὲ μέγα θυμῷ.
<hom. il. 11.341>	τοὺς μὲν γὰρ θεράπων ἀπάνευθ' ἔχεν, αὐτὰρ ὃ πεζὸς
<hom. il. 11.342>	θῦνε διὰ προμάχων, εἷος φίλον ὤλεσε θυμόν.
<hom. il. 11.343>	̔́Εκτωρ δ' ὀξὺ νόησε κατὰ στίχας, ὦρτο δ' ἐπ' αὐτοὺς
<hom. il. 11.344>	κεκλήγων: ἅμα δὲ Τρώων εἵποντο φάλαγγες.
<hom. il. 11.345>	τὸν δὲ ἰδὼν ῥίγησε βοὴν ἀγαθὸς Διομήδης,
<hom. il. 11.346>	αἶψα δ' ̓Οδυσσῆα προσεφώνεεν ἐγγὺς ἐόντα:
<hom. il. 11.347>	νῶϊν δὴ τόδε πῆμα κυλίνδεται ὄβριμος ̔́Εκτωρ:
<hom. il. 11.348>	ἀλλ' ἄγε δὴ στέωμεν καὶ ἀλεξώμεσθα μένοντες.

<hom. il. 11.349>	ἦ ῥα, καὶ ἀμπεπαλὼν προί̈ει δολιχόσκιον ἔγχος
<hom. il. 11.350>	καὶ βάλεν, οὐδ' ἀφάμαρτε τιτυσκόμενος κεφαλῆφιν,
<hom. il. 11.351>	ἄκρην κὰκ κόρυθα: πλάγχθη δ' ἀπὸ χαλκόφι χαλκός,
<hom. il. 11.352>	οὐδ' ἵκετο χρόα καλόν: ἐρύκακε γὰρ τρυφάλεια
<hom. il. 11.353>	τρίπτυχος αὐλῶπις, τήν οἱ πόρε Φοῖβος ̓Απόλλων.
<hom. il. 11.354>	̔́Εκτωρ δ' ὦκ' ἀπέλεθρον ἀνέδραμε, μίκτο δ' ὁμίλῳ,
<hom. il. 11.355>	στῆ δὲ γνὺξ ἐριπὼν καὶ ἐρείσατο χειρὶ παχείῃ
<hom. il. 11.356>	γαίης: ἀμφὶ δὲ ὄσσε κελαινὴ νὺξ ἐκάλυψεν.
<hom. il. 11.357>	ὄφρα δὲ Τυδεί̈δης μετὰ δούρατος ᾤχετ' ἐρωὴν
<hom. il. 11.358>	τῆλε διὰ προμάχων, ὅθι οἱ καταείσατο γαίης
<hom. il. 11.359>	τόφρ' ̔́Εκτωρ ἔμπνυτο, καὶ ἂψ ἐς δίφρον ὀρούσας
<hom. il. 11.360>	ἐξέλας' ἐς πληθύν, καὶ ἀλεύατο κῆρα μέλαιναν.
<hom. il. 11.361>	δουρὶ δ' ἐπαί̈σσων προσέφη κρατερὸς Διομήδης:
<hom. il. 11.362>	ἐξ αὖ νῦν ἔφυγες θάνατον κύον: ἦ τέ τοι ἄγχι
<hom. il. 11.363>	ἦλθε κακόν: νῦν αὖτέ ς' ἐρύσατο Φοῖβος ̓Απόλλων
<hom. il. 11.364>	ᾧ μέλλεις εὔχεσθαι ἰὼν ἐς δοῦπον ἀκόντων.
<hom. il. 11.365>	ἦ θήν ς' ἐξανύω γε καὶ ὕστερον ἀντιβολήσας,
<hom. il. 11.366>	εἴ πού τις καὶ ἔμοιγε θεῶν ἐπιτάρροθός ἐστι.
<hom. il. 11.367>	νῦν αὖ τοὺς ἄλλους ἐπιείσομαι, ὅν κε κιχείω.

<hom. il. 11.368>	ἦ, καὶ Παιονίδην δουρὶ κλυτὸν ἐξενάριζεν.
<hom. il. 11.369>	αὐτὰρ ̓Αλέξανδρος ̔Ελένης πόσις ἠϋκόμοιο
<hom. il. 11.370>	Τυδεί̈δῃ ἔπι τόξα τιταίνετο ποιμένι λαῶν,
<hom. il. 11.371>	στήλῃ κεκλιμένος ἀνδροκμήτῳ ἐπὶ τύμβῳ
<hom. il. 11.372>	̓́Ιλου Δαρδανίδαο, παλαιοῦ δημογέροντος.
<hom. il. 11.373>	ἤτοι ὃ μὲν θώρηκα ̓Αγαστρόφου ἰφθίμοιο
<hom. il. 11.374>	αἴνυτ' ἀπὸ στήθεσφι παναίολον ἀσπίδα τ' ὤμων
<hom. il. 11.375>	καὶ κόρυθα βριαρήν: ὃ δὲ τόξου πῆχυν ἄνελκε
<hom. il. 11.376>	καὶ βάλεν, οὐδ' ἄρα μιν ἅλιον βέλος ἔκφυγε χειρός,
<hom. il. 11.377>	ταρσὸν δεξιτεροῖο ποδός: διὰ δ' ἀμπερὲς ἰὸς
<hom. il. 11.378>	ἐν γαίῃ κατέπηκτο: ὃ δὲ μάλα ἡδὺ γελάσσας
<hom. il. 11.379>	ἐκ λόχου ἀμπήδησε καὶ εὐχόμενος ἔπος ηὔδα:
<hom. il. 11.380>	βέβληαι οὐδ' ἅλιον βέλος ἔκφυγεν: ὡς ὄφελόν τοι
<hom. il. 11.381>	νείατον ἐς κενεῶνα βαλὼν ἐκ θυμὸν ἑλέσθαι.
<hom. il. 11.382>	οὕτω κεν καὶ Τρῶες ἀνέπνευσαν κακότητος,
<hom. il. 11.383>	οἵ τέ σε πεφρίκασι λέονθ' ὡς μηκάδες αἶγες.

<hom. il. 11.384>	τὸν δ' οὐ ταρβήσας προσέφη κρατερὸς Διομήδης:
<hom. il. 11.385>	τοξότα λωβητὴρ κέρᾳ ἀγλαὲ παρθενοπῖπα
<hom. il. 11.386>	εἰ μὲν δὴ ἀντίβιον σὺν τεύχεσι πειρηθείης,
<hom. il. 11.387>	οὐκ ἄν τοι χραίσμῃσι βιὸς καὶ ταρφέες ἰοί:
<hom. il. 11.388>	νῦν δέ μ' ἐπιγράψας ταρσὸν ποδὸς εὔχεαι αὔτως.
<hom. il. 11.389>	οὐκ ἀλέγω, ὡς εἴ με γυνὴ βάλοι ἢ πάϊς ἄφρων:
<hom. il. 11.390>	κωφὸν γὰρ βέλος ἀνδρὸς ἀνάλκιδος οὐτιδανοῖο.
<hom. il. 11.391>	ἦ τ' ἄλλως ὑπ' ἐμεῖο, καὶ εἴ κ' ὀλίγον περ ἐπαύρῃ,
<hom. il. 11.392>	ὀξὺ βέλος πέλεται, καὶ ἀκήριον αἶψα τίθησι.
<hom. il. 11.393>	τοῦ δὲ γυναικὸς μέν τ' ἀμφίδρυφοί εἰσι παρειαί,
<hom. il. 11.394>	παῖδες δ' ὀρφανικοί: ὃ δέ θ' αἵματι γαῖαν ἐρεύθων
<hom. il. 11.395>	πύθεται, οἰωνοὶ δὲ περὶ πλέες ἠὲ γυναῖκες.

<hom. il. 11.396>	ὣς φάτο, τοῦ δ' ̓Οδυσεὺς δουρικλυτὸς ἐγγύθεν ἐλθὼν
<hom. il. 11.397>	ἔστη πρόσθ': ὃ δ' ὄπισθε καθεζόμενος βέλος ὠκὺ
<hom. il. 11.398>	ἐκ ποδὸς ἕλκ', ὀδύνη δὲ διὰ χροὸς ἦλθ' ἀλεγεινή.
<hom. il. 11.399>	ἐς δίφρον δ' ἀνόρουσε, καὶ ἡνιόχῳ ἐπέτελλε
<hom. il. 11.400>	νηυσὶν ἔπι γλαφυρῇσιν ἐλαυνέμεν: ἤχθετο γὰρ κῆρ.

<hom. il. 11.401>	οἰώθη δ' ̓Οδυσεὺς δουρὶ κλυτός, οὐδέ τις αὐτῷ
<hom. il. 11.402>	̓Αργείων παρέμεινεν, ἐπεὶ φόβος ἔλλαβε πάντας:
<hom. il. 11.403>	ὀχθήσας δ' ἄρα εἶπε πρὸς ὃν μεγαλήτορα θυμόν:
<hom. il. 11.404>	ὤ μοι ἐγὼ τί πάθω; μέγα μὲν κακὸν αἴ κε φέβωμαι
<hom. il. 11.405>	πληθὺν ταρβήσας: τὸ δὲ ῥίγιον αἴ κεν ἁλώω
<hom. il. 11.406>	μοῦνος: τοὺς δ' ἄλλους Δαναοὺς ἐφόβησε Κρονίων.
<hom. il. 11.407>	ἀλλὰ τί ἤ μοι ταῦτα φίλος διελέξατο θυμός;
<hom. il. 11.408>	οἶδα γὰρ ὅττι κακοὶ μὲν ἀποίχονται πολέμοιο,
<hom. il. 11.409>	ὃς δέ κ' ἀριστεύῃσι μάχῃ ἔνι τὸν δὲ μάλα χρεὼ
<hom. il. 11.410>	ἑστάμεναι κρατερῶς, ἤ τ' ἔβλητ' ἤ τ' ἔβαλ' ἄλλον.

<hom. il. 11.411>	εἷος ὃ ταῦθ' ὥρμαινε κατὰ φρένα καὶ κατὰ θυμόν,
<hom. il. 11.412>	τόφρα δ' ἐπὶ Τρώων στίχες ἤλυθον ἀσπιστάων,
<hom. il. 11.413>	ἔλσαν δ' ἐν μέσσοισι, μετὰ σφίσι πῆμα τιθέντες.
<hom. il. 11.414>	ὡς δ' ὅτε κάπριον ἀμφὶ κύνες θαλεροί τ' αἰζηοὶ
<hom. il. 11.415>	σεύωνται, ὃ δέ τ' εἶσι βαθείης ἐκ ξυλόχοιο
<hom. il. 11.416>	θήγων λευκὸν ὀδόντα μετὰ γναμπτῇσι γένυσσιν,
<hom. il. 11.417>	ἀμφὶ δέ τ' ἀί̈σσονται, ὑπαὶ δέ τε κόμπος ὀδόντων
<hom. il. 11.418>	γίγνεται, οἳ δὲ μένουσιν ἄφαρ δεινόν περ ἐόντα,
<hom. il. 11.419>	ὥς ῥα τότ' ἀμφ' ̓Οδυσῆα Διὶ̈ φίλον ἐσσεύοντο
<hom. il. 11.420>	Τρῶες: ὃ δὲ πρῶτον μὲν ἀμύμονα Δηϊοπίτην
<hom. il. 11.421>	οὔτασεν ὦμον ὕπερθεν ἐπάλμενος ὀξέϊ δουρί,
<hom. il. 11.422>	αὐτὰρ ἔπειτα Θόωνα καὶ ̓́Εννομον ἐξενάριξε.
<hom. il. 11.423>	Χερσιδάμαντα δ' ἔπειτα καθ' ἵππων ἀί̈ξαντα
<hom. il. 11.424>	δουρὶ κατὰ πρότμησιν ὑπ' ἀσπίδος ὀμφαλοέσσης
<hom. il. 11.425>	νύξεν: ὃ δ' ἐν κονίῃσι πεσὼν ἕλε γαῖαν ἀγοστῷ.
<hom. il. 11.426>	τοὺς μὲν ἔας', ὃ δ' ἄρ' ̔Ιππασίδην Χάροπ' οὔτασε δουρὶ
<hom. il. 11.427>	αὐτοκασίγνητον εὐηφενέος Σώκοιο.
<hom. il. 11.428>	τῷ δ' ἐπαλεξήσων Σῶκος κίεν ἰσόθεος φώς,
<hom. il. 11.429>	στῆ δὲ μάλ' ἐγγὺς ἰὼν καί μιν πρὸς μῦθον ἔειπεν
<hom. il. 11.430>	ὦ ̓Οδυσεῦ πολύαινε δόλων ἆτ' ἠδὲ πόνοιο
<hom. il. 11.431>	σήμερον ἢ δοιοῖσιν ἐπεύξεαι ̔Ιππασίδῃσι
<hom. il. 11.432>	τοιώδ' ἄνδρε κατακτείνας καὶ τεύχε' ἀπούρας,
<hom. il. 11.433>	ἤ κεν ἐμῷ ὑπὸ δουρὶ τυπεὶς ἀπὸ θυμὸν ὀλέσσῃς.

<hom. il. 11.434>	ὣς εἰπὼν οὔτησε κατ' ἀσπίδα πάντος' ἐί̈σην.
<hom. il. 11.435>	διὰ μὲν ἀσπίδος ἦλθε φαεινῆς ὄβριμον ἔγχος,
<hom. il. 11.436>	καὶ διὰ θώρηκος πολυδαιδάλου ἠρήρειστο,
<hom. il. 11.437>	πάντα δ' ἀπὸ πλευρῶν χρόα ἔργαθεν, οὐδ' ἔτ' ἔασε
<hom. il. 11.438>	Παλλὰς ̓Αθηναίη μιχθήμεναι ἔγκασι φωτός.
<hom. il. 11.439>	γνῶ δ' ̓Οδυσεὺς ὅ οἱ οὔ τι τέλος κατακαίριον ἦλθεν,
<hom. il. 11.440>	ἂψ δ' ἀναχωρήσας Σῶκον πρὸς μῦθον ἔειπεν:
<hom. il. 11.441>	ἆ δείλ' ἦ μάλα δή σε κιχάνεται αἰπὺς ὄλεθρος.
<hom. il. 11.442>	ἤτοι μέν ῥ' ἔμ' ἔπαυσας ἐπὶ Τρώεσσι μάχεσθαι:
<hom. il. 11.443>	σοὶ δ' ἐγὼ ἐνθάδε φημὶ φόνον καὶ κῆρα μέλαιναν
<hom. il. 11.444>	ἤματι τῷδ' ἔσσεσθαι, ἐμῷ δ' ὑπὸ δουρὶ δαμέντα
<hom. il. 11.445>	εὖχος ἐμοὶ δώσειν, ψυχὴν δ' ̓́Αϊδι κλυτοπώλῳ.

<hom. il. 11.446>	ἦ, καὶ ὃ μὲν φύγαδ' αὖτις ὑποστρέψας ἐβεβήκει,
<hom. il. 11.447>	τῷ δὲ μεταστρεφθέντι μεταφρένῳ ἐν δόρυ πῆξεν
<hom. il. 11.448>	ὤμων μεσσηγύς, διὰ δὲ στήθεσφιν ἔλασσε,
<hom. il. 11.449>	δούπησεν δὲ πεσών: ὃ δ' ἐπεύξατο δῖος ̓Οδυσσεύς:
<hom. il. 11.450>	ὦ Σῶχ' ̔Ιππάσου υἱὲ δαί̈φρονος ἱπποδάμοιο
<hom. il. 11.451>	φθῆ σε τέλος θανάτοιο κιχήμενον, οὐδ' ὑπάλυξας.
<hom. il. 11.452>	ἆ δείλ' οὐ μὲν σοί γε πατὴρ καὶ πότνια μήτηρ
<hom. il. 11.453>	ὄσσε καθαιρήσουσι θανόντι περ, ἀλλ' οἰωνοὶ
<hom. il. 11.454>	ὠμησταὶ ἐρύουσι, περὶ πτερὰ πυκνὰ βαλόντες.
<hom. il. 11.455>	αὐτὰρ ἔμ', εἴ κε θάνω, κτεριοῦσί γε δῖοι ̓Αχαιοί.

<hom. il. 11.456>	ὣς εἰπὼν Σώκοιο δαί̈φρονος ὄβριμον ἔγχος
<hom. il. 11.457>	ἔξω τε χροὸς ἕλκε καὶ ἀσπίδος ὀμφαλοέσσης:
<hom. il. 11.458>	αἷμα δέ οἱ σπασθέντος ἀνέσσυτο, κῆδε δὲ θυμόν.
<hom. il. 11.459>	Τρῶες δὲ μεγάθυμοι ὅπως ἴδον αἷμ' ̓Οδυσῆος
<hom. il. 11.460>	κεκλόμενοι καθ' ὅμιλον ἐπ' αὐτῷ πάντες ἔβησαν.
<hom. il. 11.461>	αὐτὰρ ὅ γ' ἐξοπίσω ἀνεχάζετο, αὖε δ' ἑταίρους.
<hom. il. 11.462>	τρὶς μὲν ἔπειτ' ἤϋσεν ὅσον κεφαλὴ χάδε φωτός,
<hom. il. 11.463>	τρὶς δ' ἄϊεν ἰάχοντος ἄρηι φίλος Μενέλαος.
<hom. il. 11.464>	αἶψα δ' ἄρ' Αἴαντα προσεφώνεεν ἐγγὺς ἐόντα:
<hom. il. 11.465>	Αἶαν διογενὲς Τελαμώνιε κοίρανε λαῶν
<hom. il. 11.466>	ἀμφί μ' ̓Οδυσσῆος ταλασίφρονος ἵκετ' ἀϋτὴ
<hom. il. 11.467>	τῷ ἰκέλη ὡς εἴ ἑ βιῴατο μοῦνον ἐόντα
<hom. il. 11.468>	Τρῶες ἀποτμήξαντες ἐνὶ κρατερῇ ὑσμίνῃ.
<hom. il. 11.469>	ἀλλ' ἴομεν καθ' ὅμιλον: ἀλεξέμεναι γὰρ ἄμεινον.
<hom. il. 11.470>	δείδω μή τι πάθῃσιν ἐνὶ Τρώεσσι μονωθεὶς
<hom. il. 11.471>	ἐσθλὸς ἐών, μεγάλη δὲ ποθὴ Δαναοῖσι γένηται.

<hom. il. 11.472>	ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς.
<hom. il. 11.473>	εὗρον ἔπειτ' ̓Οδυσῆα Διὶ̈ φίλον: ἀμφὶ δ' ἄρ' αὐτὸν
<hom. il. 11.474>	Τρῶες ἕπονθ' ὡς εἴ τε δαφοινοὶ θῶες ὄρεσφιν
<hom. il. 11.475>	ἀμφ' ἔλαφον κεραὸν βεβλημένον, ὅν τ' ἔβαλ' ἀνὴρ
<hom. il. 11.476>	ἰῷ ἀπὸ νευρῆς: τὸν μέν τ' ἤλυξε πόδεσσι
<hom. il. 11.477>	φεύγων, ὄφρ' αἷμα λιαρὸν καὶ γούνατ' ὀρώρῃ:
<hom. il. 11.478>	αὐτὰρ ἐπεὶ δὴ τόν γε δαμάσσεται ὠκὺς ὀϊστός,
<hom. il. 11.479>	ὠμοφάγοι μιν θῶες ἐν οὔρεσι δαρδάπτουσιν
<hom. il. 11.480>	ἐν νέμεϊ σκιερῷ: ἐπί τε λῖν ἤγαγε δαίμων
<hom. il. 11.481>	σίντην: θῶες μέν τε διέτρεσαν, αὐτὰρ ὃ δάπτει:
<hom. il. 11.482>	ὥς ῥα τότ' ἀμφ' ̓Οδυσῆα δαί̈φρονα ποικιλομήτην
<hom. il. 11.483>	Τρῶες ἕπον πολλοί τε καὶ ἄλκιμοι, αὐτὰρ ὅ γ' ἥρως
<hom. il. 11.484>	ἀί̈σσων ᾧ ἔγχει ἀμύνετο νηλεὲς ἦμαρ.
<hom. il. 11.485>	Αἴας δ' ἐγγύθεν ἦλθε φέρων σάκος ἠύ̈τε πύργον,
<hom. il. 11.486>	στῆ δὲ παρέξ: Τρῶες δὲ διέτρεσαν ἄλλυδις ἄλλος.
<hom. il. 11.487>	ἤτοι τὸν Μενέλαος ἀρήϊος ἔξαγ' ὁμίλου
<hom. il. 11.488>	χειρὸς ἔχων, εἷος θεράπων σχεδὸν ἤλασεν ἵππους.

<hom. il. 11.489>	Αἴας δὲ Τρώεσσιν ἐπάλμενος εἷλε Δόρυκλον
<hom. il. 11.490>	Πριαμίδην νόθον υἱόν, ἔπειτα δὲ Πάνδοκον οὖτα,
<hom. il. 11.491>	οὖτα δὲ Λύσανδρον καὶ Πύρασον ἠδὲ Πυλάρτην.
<hom. il. 11.492>	ὡς δ' ὁπότε πλήθων ποταμὸς πεδίον δὲ κάτεισι
<hom. il. 11.493>	χειμάρρους κατ' ὄρεσφιν ὀπαζόμενος Διὸς ὄμβρῳ,
<hom. il. 11.494>	πολλὰς δὲ δρῦς ἀζαλέας, πολλὰς δέ τε πεύκας
<hom. il. 11.495>	ἐσφέρεται, πολλὸν δέ τ' ἀφυσγετὸν εἰς ἅλα βάλλει,
<hom. il. 11.496>	ὣς ἔφεπε κλονέων πεδίον τότε φαίδιμος Αἴας,
<hom. il. 11.497>	δαί̈ζων ἵππους τε καὶ ἀνέρας: οὐδέ πω ̔́Εκτωρ
<hom. il. 11.498>	πεύθετ', ἐπεί ῥα μάχης ἐπ' ἀριστερὰ μάρνατο πάσης
<hom. il. 11.499>	ὄχθας πὰρ ποταμοῖο Σκαμάνδρου, τῇ ῥα μάλιστα
<hom. il. 11.500>	ἀνδρῶν πῖπτε κάρηνα, βοὴ δ' ἄσβεστος ὀρώρει
<hom. il. 11.501>	Νέστορά τ' ἀμφὶ μέγαν καὶ ἀρήϊον ̓Ιδομενῆα.
<hom. il. 11.502>	̔́Εκτωρ μὲν μετὰ τοῖσιν ὁμίλει μέρμερα ῥέζων
<hom. il. 11.503>	ἔγχεί̈ θ' ἱπποσύνῃ τε, νέων δ' ἀλάπαζε φάλαγγας:
<hom. il. 11.504>	οὐδ' ἄν πω χάζοντο κελεύθου δῖοι ̓Αχαιοὶ
<hom. il. 11.505>	εἰ μὴ ̓Αλέξανδρος ̔Ελένης πόσις ἠϋκόμοιο
<hom. il. 11.506>	παῦσεν ἀριστεύοντα Μαχάονα ποιμένα λαῶν,
<hom. il. 11.507>	ἰῷ τριγλώχινι βαλὼν κατὰ δεξιὸν ὦμον.
<hom. il. 11.508>	τῷ ῥα περίδεισαν μένεα πνείοντες ̓Αχαιοὶ
<hom. il. 11.509>	μή πώς μιν πολέμοιο μετακλινθέντος ἕλοιεν.
<hom. il. 11.510>	αὐτίκα δ' ̓Ιδομενεὺς προσεφώνεε Νέστορα δῖον:
<hom. il. 11.511>	ὦ Νέστορ Νηληϊάδη μέγα κῦδος ̓Αχαιῶν
<hom. il. 11.512>	ἄγρει σῶν ὀχέων ἐπιβήσεο, πὰρ δὲ Μαχάων
<hom. il. 11.513>	βαινέτω, ἐς νῆας δὲ τάχιστ' ἔχε μώνυχας ἵππους:
<hom. il. 11.514>	ἰητρὸς γὰρ ἀνὴρ πολλῶν ἀντάξιος ἄλλων
<hom. il. 11.515>	ἰούς τ' ἐκτάμνειν ἐπί τ' ἤπια φάρμακα πάσσειν.

<hom. il. 11.516>	ὣς ἔφατ', οὐδ' ἀπίθησε Γερήνιος ἱππότα Νέστωρ.
<hom. il. 11.517>	αὐτίκα δ' ὧν ὀχέων ἐπεβήσετο, πὰρ δὲ Μαχάων
<hom. il. 11.518>	βαῖν' ̓Ασκληπιοῦ υἱὸς ἀμύμονος ἰητῆρος:
<hom. il. 11.519>	μάστιξεν δ' ἵππους, τὼ δ' οὐκ ἀέκοντε πετέσθην
<hom. il. 11.520>	νῆας ἔπι γλαφυράς: τῇ γὰρ φίλον ἔπλετο θυμῷ.

<hom. il. 11.521>	Κεβριόνης δὲ Τρῶας ὀρινομένους ἐνόησεν
<hom. il. 11.522>	̔́Εκτορι παρβεβαώς, καί μιν πρὸς μῦθον ἔειπεν:
<hom. il. 11.523>	̔́Εκτορ νῶϊ μὲν ἐνθάδ' ὁμιλέομεν Δαναοῖσιν
<hom. il. 11.524>	ἐσχατιῇ πολέμοιο δυσηχέος: οἳ δὲ δὴ ἄλλοι
<hom. il. 11.525>	Τρῶες ὀρίνονται ἐπιμὶξ ἵπποι τε καὶ αὐτοί.
<hom. il. 11.526>	Αἴας δὲ κλονέει Τελαμώνιος: εὖ δέ μιν ἔγνων:
<hom. il. 11.527>	εὐρὺ γὰρ ἀμφ' ὤμοισιν ἔχει σάκος: ἀλλὰ καὶ ἡμεῖς
<hom. il. 11.528>	κεῖς' ἵππους τε καὶ ἅρμ' ἰθύνομεν, ἔνθα μάλιστα
<hom. il. 11.529>	ἱππῆες πεζοί τε κακὴν ἔριδα προβαλόντες
<hom. il. 11.530>	ἀλλήλους ὀλέκουσι, βοὴ δ' ἄσβεστος ὄρωρεν.

<hom. il. 11.531>	ὣς ἄρα φωνήσας ἵμασεν καλλίτριχας ἵππους
<hom. il. 11.532>	μάστιγι λιγυρῇ: τοὶ δὲ πληγῆς ἀί̈οντες
<hom. il. 11.533>	ῥίμφ' ἔφερον θοὸν ἅρμα μετὰ Τρῶας καὶ ̓Αχαιοὺς
<hom. il. 11.534>	στείβοντες νέκυάς τε καὶ ἀσπίδας: αἵματι δ' ἄξων
<hom. il. 11.535>	νέρθεν ἅπας πεπάλακτο καὶ ἄντυγες αἳ περὶ δίφρον,
<hom. il. 11.536>	ἃς ἄρ' ἀφ' ἱππείων ὁπλέων ῥαθάμιγγες ἔβαλλον
<hom. il. 11.537>	αἵ τ' ἀπ' ἐπισσώτρων. ὃ δὲ ἵετο δῦναι ὅμιλον
<hom. il. 11.538>	ἀνδρόμεον ῥῆξαί τε μετάλμενος: ἐν δὲ κυδοιμὸν
<hom. il. 11.539>	ἧκε κακὸν Δαναοῖσι, μίνυνθα δὲ χάζετο δουρός.
<hom. il. 11.540>	αὐτὰρ ὃ τῶν ἄλλων ἐπεπωλεῖτο στίχας ἀνδρῶν
<hom. il. 11.541>	ἔγχεί̈ τ' ἄορί τε μεγάλοισί τε χερμαδίοισιν,
<hom. il. 11.542>	Αἴαντος δ' ἀλέεινε μάχην Τελαμωνιάδαο.

<hom. il. 11.544>	Ζεὺς δὲ πατὴρ Αἴανθ' ὑψίζυγος ἐν φόβον ὦρσε:
<hom. il. 11.545>	στῆ δὲ ταφών, ὄπιθεν δὲ σάκος βάλεν ἑπταβόειον,
<hom. il. 11.546>	τρέσσε δὲ παπτήνας ἐφ' ὁμίλου θηρὶ ἐοικὼς
<hom. il. 11.547>	ἐντροπαλιζόμενος ὀλίγον γόνυ γουνὸς ἀμείβων.
<hom. il. 11.548>	ὡς δ' αἴθωνα λέοντα βοῶν ἀπὸ μεσσαύλοιο
<hom. il. 11.549>	ἐσσεύαντο κύνες τε καὶ ἀνέρες ἀγροιῶται,
<hom. il. 11.550>	οἵ τέ μιν οὐκ εἰῶσι βοῶν ἐκ πῖαρ ἑλέσθαι
<hom. il. 11.551>	πάννυχοι ἐγρήσσοντες: ὃ δὲ κρειῶν ἐρατίζων
<hom. il. 11.552>	ἰθύει, ἀλλ' οὔ τι πρήσσει: θαμέες γὰρ ἄκοντες
<hom. il. 11.553>	ἀντίον ἀί̈σσουσι θρασειάων ἀπὸ χειρῶν
<hom. il. 11.554>	καιόμεναί τε δεταί, τάς τε τρεῖ ἐσσύμενός περ:
<hom. il. 11.555>	ἠῶθεν δ' ἀπὸ νόσφιν ἔβη τετιηότι θυμῷ:
<hom. il. 11.556>	ὣς Αἴας τότ' ἀπὸ Τρώων τετιημένος ἦτορ
<hom. il. 11.557>	ἤϊε πόλλ' ἀέκων: περὶ γὰρ δίε νηυσὶν ̓Αχαιῶν.
<hom. il. 11.558>	ὡς δ' ὅτ' ὄνος παρ' ἄρουραν ἰὼν ἐβιήσατο παῖδας
<hom. il. 11.559>	νωθής, ᾧ δὴ πολλὰ περὶ ῥόπαλ' ἀμφὶς ἐάγῃ,
<hom. il. 11.560>	κείρει τ' εἰσελθὼν βαθὺ λήϊον: οἳ δέ τε παῖδες
<hom. il. 11.561>	τύπτουσιν ῥοπάλοισι: βίη δέ τε νηπίη αὐτῶν:
<hom. il. 11.562>	σπουδῇ τ' ἐξήλασσαν, ἐπεί τ' ἐκορέσσατο φορβῆς:
<hom. il. 11.563>	ὣς τότ' ἔπειτ' Αἴαντα μέγαν Τελαμώνιον υἱὸν
<hom. il. 11.564>	Τρῶες ὑπέρθυμοι πολυηγερέες τ' ἐπίκουροι
<hom. il. 11.565>	νύσσοντες ξυστοῖσι μέσον σάκος αἰὲν ἕποντο.
<hom. il. 11.566>	Αἴας δ' ἄλλοτε μὲν μνησάσκετο θούριδος ἀλκῆς
<hom. il. 11.567>	αὖτις ὑποστρεφθείς, καὶ ἐρητύσασκε φάλαγγας
<hom. il. 11.568>	Τρώων ἱπποδάμων: ὁτὲ δὲ τρωπάσκετο φεύγειν.
<hom. il. 11.569>	πάντας δὲ προέεργε θοὰς ἐπὶ νῆας ὁδεύειν,
<hom. il. 11.570>	αὐτὸς δὲ Τρώων καὶ ̓Αχαιῶν θῦνε μεσηγὺ
<hom. il. 11.571>	ἱστάμενος: τὰ δὲ δοῦρα θρασειάων ἀπὸ χειρῶν
<hom. il. 11.572>	ἄλλα μὲν ἐν σάκεϊ μεγάλῳ πάγεν ὄρμενα πρόσσω,
<hom. il. 11.573>	πολλὰ δὲ καὶ μεσσηγύ, πάρος χρόα λευκὸν ἐπαυρεῖν,
<hom. il. 11.574>	ἐν γαίῃ ἵσταντο λιλαιόμενα χροὸς ἆσαι.

<hom. il. 11.575>	τὸν δ' ὡς οὖν ἐνόης' Εὐαίμονος ἀγλαὸς υἱὸς
<hom. il. 11.576>	Εὐρύπυλος πυκινοῖσι βιαζόμενον βελέεσσι,
<hom. il. 11.577>	στῆ ῥα παρ' αὐτὸν ἰών, καὶ ἀκόντισε δουρὶ φαεινῷ,
<hom. il. 11.578>	καὶ βάλε Φαυσιάδην ̓Απισάονα ποιμένα λαῶν
<hom. il. 11.579>	ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν:
<hom. il. 11.580>	Εὐρύπυλος δ' ἐπόρουσε καὶ αἴνυτο τεύχε' ἀπ' ὤμων.
<hom. il. 11.581>	τὸν δ' ὡς οὖν ἐνόησεν ̓Αλέξανδρος θεοειδὴς
<hom. il. 11.582>	τεύχε' ἀπαινύμενον ̓Απισάονος, αὐτίκα τόξον
<hom. il. 11.583>	ἕλκετ' ἐπ' Εὐρυπύλῳ, καί μιν βάλε μηρὸν ὀϊστῷ
<hom. il. 11.584>	δεξιόν: ἐκλάσθη δὲ δόναξ, ἐβάρυνε δὲ μηρόν.
<hom. il. 11.585>	ἂψ δ' ἑτάρων εἰς ἔθνος ἐχάζετο κῆρ' ἀλεείνων,
<hom. il. 11.586>	ἤϋσεν δὲ διαπρύσιον Δαναοῖσι γεγωνώς:
<hom. il. 11.587>	ὦ φίλοι ̓Αργείων ἡγήτορες ἠδὲ μέδοντες
<hom. il. 11.588>	στῆτ' ἐλελιχθέντες καὶ ἀμύνετε νηλεὲς ἦμαρ
<hom. il. 11.589>	Αἴανθ', ὃς βελέεσσι βιάζεται, οὐδέ ἕ φημι
<hom. il. 11.590>	φεύξεσθ' ἐκ πολέμοιο δυσηχέος: ἀλλὰ μάλ' ἄντην
<hom. il. 11.591>	ἵστασθ' ἀμφ' Αἴαντα μέγαν Τελαμώνιον υἱόν.

<hom. il. 11.592>	ὣς ἔφατ' Εὐρύπυλος βεβλημένος: οἳ δὲ παρ' αὐτὸν
<hom. il. 11.593>	πλησίοι ἔστησαν σάκε' ὤμοισι κλίναντες
<hom. il. 11.594>	δούρατ' ἀνασχόμενοι: τῶν δ' ἀντίος ἤλυθεν Αἴας.
<hom. il. 11.595>	στῆ δὲ μεταστρεφθείς, ἐπεὶ ἵκετο ἔθνος ἑταίρων.

<hom. il. 11.596>	ὣς οἳ μὲν μάρναντο δέμας πυρὸς αἰθομένοιο:
<hom. il. 11.597>	Νέστορα δ' ἐκ πολέμοιο φέρον Νηλήϊαι ἵπποι
<hom. il. 11.598>	ἱδρῶσαι, ἦγον δὲ Μαχάονα ποιμένα λαῶν.
<hom. il. 11.599>	τὸν δὲ ἰδὼν ἐνόησε ποδάρκης δῖος ̓Αχιλλεύς:
<hom. il. 11.600>	ἑστήκει γὰρ ἐπὶ πρυμνῇ μεγακήτεϊ νηὶ̈
<hom. il. 11.601>	εἰσορόων πόνον αἰπὺν ἰῶκά τε δακρυόεσσαν.
<hom. il. 11.602>	αἶψα δ' ἑταῖρον ἑὸν Πατροκλῆα προσέειπε
<hom. il. 11.603>	φθεγξάμενος παρὰ νηός: ὃ δὲ κλισίηθεν ἀκούσας
<hom. il. 11.604>	ἔκμολεν ἶσος ̓́Αρηϊ, κακοῦ δ' ἄρα οἱ πέλεν ἀρχή.
<hom. il. 11.605>	τὸν πρότερος προσέειπε Μενοιτίου ἄλκιμος υἱός:
<hom. il. 11.606>	τίπτέ με κικλήσκεις ̓Αχιλεῦ; τί δέ σε χρεὼ ἐμεῖο;
<hom. il. 11.607>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 11.608>	δῖε Μενοιτιάδη τῷ ἐμῷ κεχαρισμένε θυμῷ
<hom. il. 11.609>	νῦν ὀί̈ω περὶ γούνατ' ἐμὰ στήσεσθαι ̓Αχαιοὺς
<hom. il. 11.610>	λισσομένους: χρειὼ γὰρ ἱκάνεται οὐκέτ' ἀνεκτός.
<hom. il. 11.611>	ἀλλ' ἴθι νῦν Πάτροκλε Διὶ̈ φίλε Νέστορ' ἔρειο
<hom. il. 11.612>	ὅν τινα τοῦτον ἄγει βεβλημένον ἐκ πολέμοιο:
<hom. il. 11.613>	ἤτοι μὲν τά γ' ὄπισθε Μαχάονι πάντα ἔοικε
<hom. il. 11.614>	τῷ ̓Ασκληπιάδῃ, ἀτὰρ οὐκ ἴδον ὄμματα φωτός:
<hom. il. 11.615>	ἵπποι γάρ με παρήϊξαν πρόσσω μεμαυῖαι.

<hom. il. 11.616>	ὣς φάτο, Πάτροκλος δὲ φίλῳ ἐπεπείθεθ' ἑταίρῳ,
<hom. il. 11.617>	βῆ δὲ θέειν παρά τε κλισίας καὶ νῆας ̓Αχαιῶν.

<hom. il. 11.618>	οἳ δ' ὅτε δὴ κλισίην Νηληϊάδεω ἀφίκοντο,
<hom. il. 11.619>	αὐτοὶ μέν ῥ' ἀπέβησαν ἐπὶ χθόνα πουλυβότειραν,
<hom. il. 11.620>	ἵππους δ' Εὐρυμέδων θεράπων λύε τοῖο γέροντος
<hom. il. 11.621>	ἐξ ὀχέων: τοὶ δ' ἱδρῶ ἀπεψύχοντο χιτώνων
<hom. il. 11.622>	στάντε ποτὶ πνοιὴν παρὰ θῖν' ἁλός: αὐτὰρ ἔπειτα
<hom. il. 11.623>	ἐς κλισίην ἐλθόντες ἐπὶ κλισμοῖσι κάθιζον.
<hom. il. 11.624>	τοῖσι δὲ τεῦχε κυκειῶ ἐϋπλόκαμος ̔Εκαμήδη,
<hom. il. 11.625>	τὴν ἄρετ' ἐκ Τενέδοιο γέρων, ὅτε πέρσεν ̓Αχιλλεύς,
<hom. il. 11.626>	θυγατέρ' ̓Αρσινόου μεγαλήτορος, ἥν οἱ ̓Αχαιοὶ
<hom. il. 11.627>	ἔξελον οὕνεκα βουλῇ ἀριστεύεσκεν ἁπάντων.
<hom. il. 11.628>	ἥ σφωϊν πρῶτον μὲν ἐπιπροί̈ηλε τράπεζαν
<hom. il. 11.629>	καλὴν κυανόπεζαν ἐύ̈ξοον, αὐτὰρ ἐπ' αὐτῆς
<hom. il. 11.630>	χάλκειον κάνεον, ἐπὶ δὲ κρόμυον ποτῷ ὄψον,
<hom. il. 11.631>	ἠδὲ μέλι χλωρόν, παρὰ δ' ἀλφίτου ἱεροῦ ἀκτήν,
<hom. il. 11.632>	πὰρ δὲ δέπας περικαλλές, ὃ οἴκοθεν ἦγ' ὁ γεραιός,
<hom. il. 11.633>	χρυσείοις ἥλοισι πεπαρμένον: οὔατα δ' αὐτοῦ
<hom. il. 11.634>	τέσσαρ' ἔσαν, δοιαὶ δὲ πελειάδες ἀμφὶς ἕκαστον
<hom. il. 11.635>	χρύσειαι νεμέθοντο, δύω δ' ὑπὸ πυθμένες ἦσαν.
<hom. il. 11.636>	ἄλλος μὲν μογέων ἀποκινήσασκε τραπέζης
<hom. il. 11.637>	πλεῖον ἐόν, Νέστωρ δ' ὁ γέρων ἀμογητὶ ἄειρεν.
<hom. il. 11.638>	ἐν τῷ ῥά σφι κύκησε γυνὴ ἐϊκυῖα θεῇσιν
<hom. il. 11.639>	οἴνῳ Πραμνείῳ, ἐπὶ δ' αἴγειον κνῆ τυρὸν
<hom. il. 11.640>	κνήστι χαλκείῃ, ἐπὶ δ' ἄλφιτα λευκὰ πάλυνε,
<hom. il. 11.641>	πινέμεναι δ' ἐκέλευσεν, ἐπεί ῥ' ὥπλισσε κυκειῶ.
<hom. il. 11.642>	τὼ δ' ἐπεὶ οὖν πίνοντ' ἀφέτην πολυκαγκέα δίψαν
<hom. il. 11.643>	μύθοισιν τέρποντο πρὸς ἀλλήλους ἐνέποντες,
<hom. il. 11.644>	Πάτροκλος δὲ θύρῃσιν ἐφίστατο ἰσόθεος φώς.
<hom. il. 11.645>	τὸν δὲ ἰδὼν ὁ γεραιὸς ἀπὸ θρόνου ὦρτο φαεινοῦ,
<hom. il. 11.646>	ἐς δ' ἄγε χειρὸς ἑλών, κατὰ δ' ἑδριάασθαι ἄνωγε.
<hom. il. 11.647>	Πάτροκλος δ' ἑτέρωθεν ἀναίνετο εἶπέ τε μῦθον:
<hom. il. 11.648>	οὐχ ἕδος ἐστὶ γεραιὲ διοτρεφές, οὐδέ με πείσεις.
<hom. il. 11.649>	αἰδοῖος νεμεσητὸς ὅ με προέηκε πυθέσθαι
<hom. il. 11.650>	ὅν τινα τοῦτον ἄγεις βεβλημένον: ἀλλὰ καὶ αὐτὸς
<hom. il. 11.651>	γιγνώσκω, ὁρόω δὲ Μαχάονα ποιμένα λαῶν.
<hom. il. 11.652>	νῦν δὲ ἔπος ἐρέων πάλιν ἄγγελος εἶμ' ̓Αχιλῆϊ.
<hom. il. 11.653>	εὖ δὲ σὺ οἶσθα γεραιὲ διοτρεφές, οἷος ἐκεῖνος
<hom. il. 11.654>	δεινὸς ἀνήρ: τάχα κεν καὶ ἀναίτιον αἰτιόῳτο.

<hom. il. 11.655>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom. il. 11.656>	τίπτε τὰρ ὧδ' ̓Αχιλεὺς ὀλοφύρεται υἷας ̓Αχαιῶν,
<hom. il. 11.657>	ὅσσοι δὴ βέλεσιν βεβλήαται; οὐδέ τι οἶδε
<hom. il. 11.658>	πένθεος, ὅσσον ὄρωρε κατὰ στρατόν: οἳ γὰρ ἄριστοι
<hom. il. 11.659>	ἐν νηυσὶν κέαται βεβλημένοι οὐτάμενοί τε.
<hom. il. 11.660>	βέβληται μὲν ὃ Τυδεί̈δης κρατερὸς Διομήδης,
<hom. il. 11.661>	οὔτασται δ' ̓Οδυσεὺς δουρὶ κλυτὸς ἠδ' ̓Αγαμέμνων:
<hom. il. 11.662>	βέβληται δὲ καὶ Εὐρύπυλος κατὰ μηρὸν ὀϊστῷ:
<hom. il. 11.663>	τοῦτον δ' ἄλλον ἐγὼ νέον ἤγαγον ἐκ πολέμοιο
<hom. il. 11.664>	ἰῷ ἀπὸ νευρῆς βεβλημένον. αὐτὰρ ̓Αχιλλεὺς
<hom. il. 11.665>	ἐσθλὸς ἐὼν Δαναῶν οὐ κήδεται οὐδ' ἐλεαίρει.
<hom. il. 11.666>	ἦ μένει εἰς ὅ κε δὴ νῆες θοαὶ ἄγχι θαλάσσης
<hom. il. 11.667>	̓Αργείων ἀέκητι πυρὸς δηί̈οιο θέρωνται,
<hom. il. 11.668>	αὐτοί τε κτεινώμεθ' ἐπισχερώ; οὐ γὰρ ἐμὴ ἲς
<hom. il. 11.669>	ἔσθ' οἵη πάρος ἔσκεν ἐνὶ γναμπτοῖσι μέλεσσιν.
<hom. il. 11.670>	εἴθ' ὣς ἡβώοιμι βίη δέ μοι ἔμπεδος εἴη
<hom. il. 11.671>	ὡς ὁπότ' ̓Ηλείοισι καὶ ἡμῖν νεῖκος ἐτύχθη
<hom. il. 11.672>	ἀμφὶ βοηλασίῃ, ὅτ' ἐγὼ κτάνον ̓Ιτυμονῆα
<hom. il. 11.673>	ἐσθλὸν ̔Υπειροχίδην, ὃς ἐν ̓́Ηλιδι ναιετάασκε,
<hom. il. 11.674>	ῥύσι' ἐλαυνόμενος: ὃ δ' ἀμύνων ᾗσι βόεσσιν
<hom. il. 11.675>	ἔβλητ' ἐν πρώτοισιν ἐμῆς ἀπὸ χειρὸς ἄκοντι,
<hom. il. 11.676>	κὰδ δ' ἔπεσεν, λαοὶ δὲ περίτρεσαν ἀγροιῶται.
<hom. il. 11.677>	ληί̈δα δ' ἐκ πεδίου συνελάσσαμεν ἤλιθα πολλὴν
<hom. il. 11.678>	πεντήκοντα βοῶν ἀγέλας, τόσα πώεα οἰῶν,
<hom. il. 11.679>	τόσσα συῶν συβόσια, τός' αἰπόλια πλατέ' αἰγῶν,
<hom. il. 11.680>	ἵππους δὲ ξανθὰς ἑκατὸν καὶ πεντήκοντα
<hom. il. 11.681>	πάσας θηλείας, πολλῇσι δὲ πῶλοι ὑπῆσαν.
<hom. il. 11.682>	καὶ τὰ μὲν ἠλασάμεσθα Πύλον Νηλήϊον εἴσω
<hom. il. 11.683>	ἐννύχιοι προτὶ ἄστυ: γεγήθει δὲ φρένα Νηλεύς,
<hom. il. 11.684>	οὕνεκά μοι τύχε πολλὰ νέῳ πόλεμον δὲ κιόντι.
<hom. il. 11.685>	κήρυκες δ' ἐλίγαινον ἅμ' ἠοῖ φαινομένηφι
<hom. il. 11.686>	τοὺς ἴμεν οἷσι χρεῖος ὀφείλετ' ἐν ̓́Ηλιδι δίῃ:
<hom. il. 11.687>	οἳ δὲ συναγρόμενοι Πυλίων ἡγήτορες ἄνδρες
<hom. il. 11.688>	δαίτρευον: πολέσιν γὰρ ̓Επειοὶ χρεῖος ὄφειλον,
<hom. il. 11.689>	ὡς ἡμεῖς παῦροι κεκακωμένοι ἐν Πύλῳ ἦμεν:
<hom. il. 11.690>	ἐλθὼν γάρ ῥ' ἐκάκωσε βίη ̔Ηρακληείη
<hom. il. 11.691>	τῶν προτέρων ἐτέων, κατὰ δ' ἔκταθεν ὅσσοι ἄριστοι:
<hom. il. 11.692>	δώδεκα γὰρ Νηλῆος ἀμύμονος υἱέες ἦμεν:
<hom. il. 11.693>	τῶν οἶος λιπόμην, οἳ δ' ἄλλοι πάντες ὄλοντο.
<hom. il. 11.694>	ταῦθ' ὑπερηφανέοντες ̓Επειοὶ χαλκοχίτωνες
<hom. il. 11.695>	ἡμέας ὑβρίζοντες ἀτάσθαλα μηχανόωντο.
<hom. il. 11.696>	ἐκ δ' ὃ γέρων ἀγέλην τε βοῶν καὶ πῶϋ μέγ' οἰῶν
<hom. il. 11.697>	εἵλετο κρινάμενος τριηκόσι' ἠδὲ νομῆας.
<hom. il. 11.698>	καὶ γὰρ τῷ χρεῖος μέγ' ὀφείλετ' ἐν ̓́Ηλιδι δίῃ
<hom. il. 11.699>	τέσσαρες ἀθλοφόροι ἵπποι αὐτοῖσιν ὄχεσφιν
<hom. il. 11.700>	ἐλθόντες μετ' ἄεθλα: περὶ τρίποδος γὰρ ἔμελλον
<hom. il. 11.701>	θεύσεσθαι: τοὺς δ' αὖθι ἄναξ ἀνδρῶν Αὐγείας
<hom. il. 11.702>	κάσχεθε, τὸν δ' ἐλατῆρ' ἀφίει ἀκαχήμενον ἵππων.
<hom. il. 11.703>	τῶν ὃ γέρων ἐπέων κεχολωμένος ἠδὲ καὶ ἔργων
<hom. il. 11.704>	ἐξέλετ' ἄσπετα πολλά: τὰ δ' ἄλλ' ἐς δῆμον ἔδωκε
<hom. il. 11.705>	δαιτρεύειν, μή τίς οἱ ἀτεμβόμενος κίοι ἴσης.
<hom. il. 11.706>	ἡμεῖς μὲν τὰ ἕκαστα διείπομεν, ἀμφί τε ἄστυ
<hom. il. 11.707>	ἕρδομεν ἱρὰ θεοῖς: οἳ δὲ τρίτῳ ἤματι πάντες
<hom. il. 11.708>	ἦλθον ὁμῶς αὐτοί τε πολεῖς καὶ μώνυχες ἵπποι
<hom. il. 11.709>	πανσυδίῃ: μετὰ δέ σφι Μολίονε θωρήσσοντο
<hom. il. 11.710>	παῖδ' ἔτ' ἐόντ', οὔ πω μάλα εἰδότε θούριδος ἀλκῆς.
<hom. il. 11.711>	ἔστι δέ τις Θρυόεσσα πόλις αἰπεῖα κολώνη
<hom. il. 11.712>	τηλοῦ ἐπ' ̓Αλφειῷ, νεάτη Πύλου ἠμαθόεντος:
<hom. il. 11.713>	τὴν ἀμφεστρατόωντο διαρραῖσαι μεμαῶτες.
<hom. il. 11.714>	ἀλλ' ὅτε πᾶν πεδίον μετεκίαθον, ἄμμι δ' ̓Αθήνη
<hom. il. 11.715>	ἄγγελος ἦλθε θέους' ἀπ' ̓Ολύμπου θωρήσσεσθαι
<hom. il. 11.716>	ἔννυχος, οὐδ' ἀέκοντα Πύλον κάτα λαὸν ἄγειρεν
<hom. il. 11.717>	ἀλλὰ μάλ' ἐσσυμένους πολεμίζειν. οὐδέ με Νηλεὺς
<hom. il. 11.718>	εἴα θωρήσσεσθαι, ἀπέκρυψεν δέ μοι ἵππους:
<hom. il. 11.719>	οὐ γάρ πώ τί μ' ἔφη ἴδμεν πολεμήϊα ἔργα.
<hom. il. 11.720>	ἀλλὰ καὶ ὧς ἱππεῦσι μετέπρεπον ἡμετέροισι
<hom. il. 11.721>	καὶ πεζός περ ἐών, ἐπεὶ ὧς ἄγε νεῖκος ̓Αθήνη.
<hom. il. 11.722>	ἔστι δέ τις ποταμὸς Μινυήϊος εἰς ἅλα βάλλων
<hom. il. 11.723>	ἐγγύθεν ̓Αρήνης, ὅθι μείναμεν ̓Ηῶ δῖαν
<hom. il. 11.724>	ἱππῆες Πυλίων, τὰ δ' ἐπέρρεον ἔθνεα πεζῶν.
<hom. il. 11.725>	ἔνθεν πανσυδίῃ σὺν τεύχεσι θωρηχθέντες
<hom. il. 11.726>	ἔνδιοι ἱκόμεσθ' ἱερὸν ῥόον ̓Αλφειοῖο.
<hom. il. 11.727>	ἔνθα Διὶ ῥέξαντες ὑπερμενεῖ ἱερὰ καλά,
<hom. il. 11.728>	ταῦρον δ' ̓Αλφειῷ, ταῦρον δὲ Ποσειδάωνι,
<hom. il. 11.729>	αὐτὰρ ̓Αθηναίη γλαυκώπιδι βοῦν ἀγελαίην,
<hom. il. 11.730>	δόρπον ἔπειθ' ἑλόμεσθα κατὰ στρατὸν ἐν τελέεσσι,
<hom. il. 11.731>	καὶ κατεκοιμήθημεν ἐν ἔντεσιν οἷσιν ἕκαστος
<hom. il. 11.732>	ἀμφὶ ῥοὰς ποταμοῖο. ἀτὰρ μεγάθυμοι ̓Επειοὶ
<hom. il. 11.733>	ἀμφέσταν δὴ ἄστυ διαρραῖσαι μεμαῶτες:
<hom. il. 11.734>	ἀλλά σφι προπάροιθε φάνη μέγα ἔργον ̓́Αρηος:
<hom. il. 11.735>	εὖτε γὰρ ἠέλιος φαέθων ὑπερέσχεθε γαίης,
<hom. il. 11.736>	συμφερόμεσθα μάχῃ Διί τ' εὐχόμενοι καὶ ̓Αθήνῃ.
<hom. il. 11.737>	ἀλλ' ὅτε δὴ Πυλίων καὶ ̓Επειῶν ἔπλετο νεῖκος,
<hom. il. 11.738>	πρῶτος ἐγὼν ἕλον ἄνδρα, κόμισσα δὲ μώνυχας ἵππους,
<hom. il. 11.739>	Μούλιον αἰχμητήν: γαμβρὸς δ' ἦν Αὐγείαο,
<hom. il. 11.740>	πρεσβυτάτην δὲ θύγατρ' εἶχε ξανθὴν ̓Αγαμήδην,
<hom. il. 11.741>	ἣ τόσα φάρμακα ᾔδη ὅσα τρέφει εὐρεῖα χθών.
<hom. il. 11.742>	τὸν μὲν ἐγὼ προσιόντα βάλον χαλκήρεϊ δουρί,
<hom. il. 11.743>	ἤριπε δ' ἐν κονίῃσιν: ἐγὼ δ' ἐς δίφρον ὀρούσας
<hom. il. 11.744>	στῆν ῥα μετὰ προμάχοισιν: ἀτὰρ μεγάθυμοι ̓Επειοὶ
<hom. il. 11.745>	ἔτρεσαν ἄλλυδις ἄλλος, ἐπεὶ ἴδον ἄνδρα πεσόντα
<hom. il. 11.746>	ἡγεμόν' ἱππήων, ὃς ἀριστεύεσκε μάχεσθαι.
<hom. il. 11.747>	αὐτὰρ ἐγὼν ἐπόρουσα κελαινῇ λαίλαπι ἶσος,
<hom. il. 11.748>	πεντήκοντα δ' ἕλον δίφρους, δύο δ' ἀμφὶς ἕκαστον
<hom. il. 11.749>	φῶτες ὀδὰξ ἕλον οὖδας ἐμῷ ὑπὸ δουρὶ δαμέντες.
<hom. il. 11.750>	καί νύ κεν ̓Ακτορίωνε Μολίονε παῖδ' ἀλάπαξα,
<hom. il. 11.751>	εἰ μή σφωε πατὴρ εὐρὺ κρείων ἐνοσίχθων
<hom. il. 11.752>	ἐκ πολέμου ἐσάωσε καλύψας ἠέρι πολλῇ.
<hom. il. 11.753>	ἔνθα Ζεὺς Πυλίοισι μέγα κράτος ἐγγυάλιξε:
<hom. il. 11.754>	τόφρα γὰρ οὖν ἑπόμεσθα διὰ σπιδέος πεδίοιο
<hom. il. 11.755>	κτείνοντές τ' αὐτοὺς ἀνά τ' ἔντεα καλὰ λέγοντες,
<hom. il. 11.756>	ὄφρ' ἐπὶ Βουπρασίου πολυπύρου βήσαμεν ἵππους
<hom. il. 11.757>	πέτρης τ' ̓Ωλενίης, καὶ ̓Αλησίου ἔνθα κολώνη
<hom. il. 11.758>	κέκληται: ὅθεν αὖτις ἀπέτραπε λαὸν ̓Αθήνη.
<hom. il. 11.759>	ἔνθ' ἄνδρα κτείνας πύματον λίπον: αὐτὰρ ̓Αχαιοὶ
<hom. il. 11.760>	ἂψ ἀπὸ Βουπρασίοιο Πύλονδ' ἔχον ὠκέας ἵππους,
<hom. il. 11.761>	πάντες δ' εὐχετόωντο θεῶν Διὶ Νέστορί τ' ἀνδρῶν.
<hom. il. 11.762>	ὣς ἔον, εἴ ποτ' ἔον γε, μετ' ἀνδράσιν. αὐτὰρ ̓Αχιλλεὺς
<hom. il. 11.763>	οἶος τῆς ἀρετῆς ἀπονήσεται: ἦ τέ μιν οἴω
<hom. il. 11.764>	πολλὰ μετακλαύσεσθαι ἐπεί κ' ἀπὸ λαὸς ὄληται.
<hom. il. 11.765>	ὦ πέπον ἦ μὲν σοί γε Μενοίτιος ὧδ' ἐπέτελλεν
<hom. il. 11.766>	ἤματι τῷ ὅτε ς' ἐκ Φθίης ̓Αγαμέμνονι πέμπε,
<hom. il. 11.767>	νῶϊ δέ τ' ἔνδον ἐόντες ἐγὼ καὶ δῖος ̓Οδυσσεὺς
<hom. il. 11.768>	πάντα μάλ' ἐν μεγάροις ἠκούομεν ὡς ἐπέτελλε.
<hom. il. 11.769>	Πηλῆος δ' ἱκόμεσθα δόμους εὖ ναιετάοντας
<hom. il. 11.770>	λαὸν ἀγείροντες κατ' ̓Αχαιί̈δα πουλυβότειραν.
<hom. il. 11.771>	ἔνθα δ' ἔπειθ' ἥρωα Μενοίτιον εὕρομεν ἔνδον
<hom. il. 11.772>	ἠδὲ σέ, πὰρ δ' ̓Αχιλῆα: γέρων δ' ἱππηλάτα Πηλεὺς
<hom. il. 11.773>	πίονα μηρία καῖε βοὸς Διὶ τερπικεραύνῳ
<hom. il. 11.774>	αὐλῆς ἐν χόρτῳ: ἔχε δὲ χρύσειον ἄλεισον
<hom. il. 11.775>	σπένδων αἴθοπα οἶνον ἐπ' αἰθομένοις ἱεροῖσι.
<hom. il. 11.776>	σφῶϊ μὲν ἀμφὶ βοὸς ἕπετον κρέα, νῶϊ δ' ἔπειτα
<hom. il. 11.777>	στῆμεν ἐνὶ προθύροισι: ταφὼν δ' ἀνόρουσεν ̓Αχιλλεύς,
<hom. il. 11.778>	ἐς δ' ἄγε χειρὸς ἑλών, κατὰ δ' ἑδριάασθαι ἄνωγε,
<hom. il. 11.779>	ξείνιά τ' εὖ παρέθηκεν, ἅ τε ξείνοις θέμις ἐστίν.
<hom. il. 11.780>	αὐτὰρ ἐπεὶ τάρπημεν ἐδητύος ἠδὲ ποτῆτος,
<hom. il. 11.781>	ἦρχον ἐγὼ μύθοιο κελεύων ὔμμ' ἅμ' ἕπεσθαι:
<hom. il. 11.782>	σφὼ δὲ μάλ' ἠθέλετον, τὼ δ' ἄμφω πόλλ' ἐπέτελλον.
<hom. il. 11.783>	Πηλεὺς μὲν ᾧ παιδὶ γέρων ἐπέτελλ' ̓Αχιλῆϊ
<hom. il. 11.784>	αἰὲν ἀριστεύειν καὶ ὑπείροχον ἔμμεναι ἄλλων:
<hom. il. 11.785>	σοὶ δ' αὖθ' ὧδ' ἐπέτελλε Μενοίτιος ̓́Ακτορος υἱός:
<hom. il. 11.786>	τέκνον ἐμὸν γενεῇ μὲν ὑπέρτερός ἐστιν ̓Αχιλλεύς,
<hom. il. 11.787>	πρεσβύτερος δὲ σύ ἐσσι: βίῃ δ' ὅ γε πολλὸν ἀμείνων.
<hom. il. 11.788>	ἀλλ' εὖ οἱ φάσθαι πυκινὸν ἔπος ἠδ' ὑποθέσθαι
<hom. il. 11.789>	καί οἱ σημαίνειν: ὃ δὲ πείσεται εἰς ἀγαθόν περ.
<hom. il. 11.790>	ὣς ἐπέτελλ' ὃ γέρων, σὺ δὲ λήθεαι: ἀλλ' ἔτι καὶ νῦν
<hom. il. 11.791>	ταῦτ' εἴποις ̓Αχιλῆϊ δαί̈φρονι αἴ κε πίθηται.
<hom. il. 11.792>	τίς δ' οἶδ' εἴ κέν οἱ σὺν δαίμονι θυμὸν ὀρίναις
<hom. il. 11.793>	παρειπών; ἀγαθὴ δὲ παραίφασίς ἐστιν ἑταίρου.
<hom. il. 11.794>	εἰ δέ τινα φρεσὶν ᾗσι θεοπροπίην ἀλεείνει
<hom. il. 11.795>	καί τινά οἱ πὰρ Ζηνὸς ἐπέφραδε πότνια μήτηρ,
<hom. il. 11.796>	ἀλλὰ σέ περ προέτω, ἅμα δ' ἄλλος λαὸς ἑπέσθω
<hom. il. 11.797>	Μυρμιδόνων, αἴ κέν τι φόως Δαναοῖσι γένηαι:
<hom. il. 11.798>	καί τοι τεύχεα καλὰ δότω πόλεμον δὲ φέρεσθαι,
<hom. il. 11.799>	αἴ κέ σε τῷ εἴσκοντες ἀπόσχωνται πολέμοιο
<hom. il. 11.800>	Τρῶες, ἀναπνεύσωσι δ' ἀρήϊοι υἷες ̓Αχαιῶν
<hom. il. 11.801>	τειρόμενοι: ὀλίγη δέ τ' ἀνάπνευσις πολέμοιο.
<hom. il. 11.802>	ῥεῖα δέ κ' ἀκμῆτες κεκμηότας ἄνδρας ἀϋτῇ
<hom. il. 11.803>	ὤσαισθε προτὶ ἄστυ νεῶν ἄπο καὶ κλισιάων.

<hom. il. 11.804>	ὣς φάτο, τῷ δ' ἄρα θυμὸν ἐνὶ στήθεσσιν ὄρινε,
<hom. il. 11.805>	βῆ δὲ θέειν παρὰ νῆας ἐπ' Αἰακίδην ̓Αχιλῆα.
<hom. il. 11.806>	ἀλλ' ὅτε δὴ κατὰ νῆας ̓Οδυσσῆος θείοιο
<hom. il. 11.807>	ἷξε θέων Πάτροκλος, ἵνά σφ' ἀγορή τε θέμις τε
<hom. il. 11.808>	ἤην, τῇ δὴ καί σφι θεῶν ἐτετεύχατο βωμοί,
<hom. il. 11.809>	ἔνθά οἱ Εὐρύπυλος βεβλημένος ἀντεβόλησε
<hom. il. 11.810>	διογενὴς Εὐαιμονίδης κατὰ μηρὸν ὀϊστῷ
<hom. il. 11.811>	σκάζων ἐκ πολέμου: κατὰ δὲ νότιος ῥέεν ἱδρὼς
<hom. il. 11.812>	ὤμων καὶ κεφαλῆς, ἀπὸ δ' ἕλκεος ἀργαλέοιο
<hom. il. 11.813>	αἷμα μέλαν κελάρυζε: νόος γε μὲν ἔμπεδος ἦεν.
<hom. il. 11.814>	τὸν δὲ ἰδὼν ᾤκτειρε Μενοιτίου ἄλκιμος υἱός,
<hom. il. 11.815>	καί ῥ' ὀλοφυρόμενος ἔπεα πτερόεντα προσηύδα:
<hom. il. 11.816>	ἆ δειλοὶ Δαναῶν ἡγήτορες ἠδὲ μέδοντες
<hom. il. 11.817>	ὣς ἄρ' ἐμέλλετε τῆλε φίλων καὶ πατρίδος αἴης
<hom. il. 11.818>	ἄσειν ἐν Τροίῃ ταχέας κύνας ἀργέτι δημῷ.
<hom. il. 11.819>	ἀλλ' ἄγε μοι τόδε εἰπὲ διοτρεφὲς Εὐρύπυλ' ἥρως,
<hom. il. 11.820>	ἤ ῥ' ἔτι που σχήσουσι πελώριον ̔́Εκτορ' ̓Αχαιοί,
<hom. il. 11.821>	ἦ ἤδη φθίσονται ὑπ' αὐτοῦ δουρὶ δαμέντες;

<hom. il. 11.822>	τὸν δ' αὖτ' Εὐρύπυλος βεβλημένος ἀντίον ηὔδα:
<hom. il. 11.823>	οὐκέτι διογενὲς Πατρόκλεες ἄλκαρ ̓Αχαιῶν
<hom. il. 11.824>	ἔσσεται, ἀλλ' ἐν νηυσὶ μελαίνῃσιν πεσέονται.
<hom. il. 11.825>	οἳ μὲν γὰρ δὴ πάντες, ὅσοι πάρος ἦσαν ἄριστοι,
<hom. il. 11.826>	ἐν νηυσὶν κέαται βεβλημένοι οὐτάμενοί τε
<hom. il. 11.827>	χερσὶν ὕπο Τρώων: τῶν δὲ σθένος ὄρνυται αἰέν.
<hom. il. 11.828>	ἀλλ' ἐμὲ μὲν σὺ σάωσον ἄγων ἐπὶ νῆα μέλαιναν,
<hom. il. 11.829>	μηροῦ δ' ἔκταμ' ὀϊστόν, ἀπ' αὐτοῦ δ' αἷμα κελαινὸν
<hom. il. 11.830>	νίζ' ὕδατι λιαρῷ, ἐπὶ δ' ἤπια φάρμακα πάσσε
<hom. il. 11.831>	ἐσθλά, τά σε προτί φασιν ̓Αχιλλῆος δεδιδάχθαι,
<hom. il. 11.832>	ὃν Χείρων ἐδίδαξε δικαιότατος Κενταύρων.
<hom. il. 11.833>	ἰητροὶ μὲν γὰρ Ποδαλείριος ἠδὲ Μαχάων
<hom. il. 11.834>	τὸν μὲν ἐνὶ κλισίῃσιν ὀί̈ομαι ἕλκος ἔχοντα
<hom. il. 11.835>	χρηί̈ζοντα καὶ αὐτὸν ἀμύμονος ἰητῆρος
<hom. il. 11.836>	κεῖσθαι: ὃ δ' ἐν πεδίῳ Τρώων μένει ὀξὺν ̓́Αρηα.

<hom. il. 11.837>	τὸν δ' αὖτε προσέειπε Μενοιτίου ἄλκιμος υἱός:
<hom. il. 11.838>	πῶς τὰρ ἔοι τάδε ἔργα; τί ῥέξομεν Εὐρύπυλ' ἥρως;
<hom. il. 11.839>	ἔρχομαι ὄφρ' ̓Αχιλῆϊ δαί̈φρονι μῦθον ἐνίσπω
<hom. il. 11.840>	ὃν Νέστωρ ἐπέτελλε Γερήνιος οὖρος ̓Αχαιῶν:
<hom. il. 11.841>	ἀλλ' οὐδ' ὧς περ σεῖο μεθήσω τειρομένοιο.

<hom. il. 11.842>	ἦ, καὶ ὑπὸ στέρνοιο λαβὼν ἄγε ποιμένα λαῶν
<hom. il. 11.843>	ἐς κλισίην: θεράπων δὲ ἰδὼν ὑπέχευε βοείας.
<hom. il. 11.844>	ἔνθά μιν ἐκτανύσας ἐκ μηροῦ τάμνε μαχαίρῃ
<hom. il. 11.845>	ὀξὺ βέλος περιπευκές, ἀπ' αὐτοῦ δ' αἷμα κελαινὸν
<hom. il. 11.846>	νίζ' ὕδατι λιαρῷ, ἐπὶ δὲ ῥίζαν βάλε πικρὴν
<hom. il. 11.847>	χερσὶ διατρίψας ὀδυνήφατον, ἥ οἱ ἁπάσας
<hom. il. 11.848>	ἔσχ' ὀδύνας: τὸ μὲν ἕλκος ἐτέρσετο, παύσατο δ' αἷμα.

<hom. il. 12.1>	ὣς ὃ μὲν ἐν κλισίῃσι Μενοιτίου ἄλκιμος υἱὸς
<hom. il. 12.2>	ἰᾶτ' Εὐρύπυλον βεβλημένον: οἳ δὲ μάχοντο
<hom. il. 12.3>	̓Αργεῖοι καὶ Τρῶες ὁμιλαδόν: οὐδ' ἄρ' ἔμελλε
<hom. il. 12.4>	τάφρος ἔτι σχήσειν Δαναῶν καὶ τεῖχος ὕπερθεν
<hom. il. 12.5>	εὐρύ, τὸ ποιήσαντο νεῶν ὕπερ, ἀμφὶ δὲ τάφρον
<hom. il. 12.6>	ἤλασαν: οὐδὲ θεοῖσι δόσαν κλειτὰς ἑκατόμβας:
<hom. il. 12.7>	ὄφρά σφιν νῆάς τε θοὰς καὶ ληί̈δα πολλὴν
<hom. il. 12.8>	ἐντὸς ἔχον ῥύοιτο: θεῶν δ' ἀέκητι τέτυκτο
<hom. il. 12.9>	ἀθανάτων: τὸ καὶ οὔ τι πολὺν χρόνον ἔμπεδον ἦεν.
<hom. il. 12.10>	ὄφρα μὲν ̔́Εκτωρ ζωὸς ἔην καὶ μήνι' ̓Αχιλλεὺς
<hom. il. 12.11>	καὶ Πριάμοιο ἄνακτος ἀπόρθητος πόλις ἔπλεν,
<hom. il. 12.12>	τόφρα δὲ καὶ μέγα τεῖχος ̓Αχαιῶν ἔμπεδον ἦεν.
<hom. il. 12.13>	αὐτὰρ ἐπεὶ κατὰ μὲν Τρώων θάνον ὅσσοι ἄριστοι,
<hom. il. 12.14>	πολλοὶ δ' ̓Αργείων οἳ μὲν δάμεν, οἳ δὲ λίποντο,
<hom. il. 12.15>	πέρθετο δὲ Πριάμοιο πόλις δεκάτῳ ἐνιαυτῷ,
<hom. il. 12.16>	̓Αργεῖοι δ' ἐν νηυσὶ φίλην ἐς πατρίδ' ἔβησαν,
<hom. il. 12.17>	δὴ τότε μητιόωντο Ποσειδάων καὶ ̓Απόλλων
<hom. il. 12.18>	τεῖχος ἀμαλδῦναι ποταμῶν μένος εἰσαγαγόντες.
<hom. il. 12.19>	ὅσσοι ἀπ' ̓Ιδαίων ὀρέων ἅλα δὲ προρέουσι,
<hom. il. 12.20>	̔Ρῆσός θ' ̔Επτάπορός τε Κάρησός τε ̔Ροδίος τε
<hom. il. 12.21>	Γρήνικός τε καὶ Αἴσηπος δῖός τε Σκάμανδρος
<hom. il. 12.22>	καὶ Σιμόεις, ὅθι πολλὰ βοάγρια καὶ τρυφάλειαι
<hom. il. 12.23>	κάππεσον ἐν κονίῃσι καὶ ἡμιθέων γένος ἀνδρῶν:
<hom. il. 12.24>	τῶν πάντων ὁμόσε στόματ' ἔτραπε Φοῖβος ̓Απόλλων,
<hom. il. 12.25>	ἐννῆμαρ δ' ἐς τεῖχος ἵει ῥόον: ὗε δ' ἄρα Ζεὺς
<hom. il. 12.26>	συνεχές, ὄφρά κε θᾶσσον ἁλίπλοα τείχεα θείη.
<hom. il. 12.27>	αὐτὸς δ' ἐννοσίγαιος ἔχων χείρεσσι τρίαιναν
<hom. il. 12.28>	ἡγεῖτ', ἐκ δ' ἄρα πάντα θεμείλια κύμασι πέμπε
<hom. il. 12.29>	φιτρῶν καὶ λάων, τὰ θέσαν μογέοντες ̓Αχαιοί,
<hom. il. 12.30>	λεῖα δ' ἐποίησεν παρ' ἀγάρροον ̔Ελλήσποντον,
<hom. il. 12.31>	αὖτις δ' ἠϊόνα μεγάλην ψαμάθοισι κάλυψε
<hom. il. 12.32>	τεῖχος ἀμαλδύνας: ποταμοὺς δ' ἔτρεψε νέεσθαι
<hom. il. 12.33>	κὰρ ῥόον, ᾗ περ πρόσθεν ἵεν καλλίρροον ὕδωρ.

<hom. il. 12.34>	ὣς ἄρ' ἔμελλον ὄπισθε Ποσειδάων καὶ ̓Απόλλων
<hom. il. 12.35>	θησέμεναι: τότε δ' ἀμφὶ μάχη ἐνοπή τε δεδήει
<hom. il. 12.36>	τεῖχος ἐύ̈δμητον, κανάχιζε δὲ δούρατα πύργων
<hom. il. 12.37>	βαλλόμεν': ̓Αργεῖοι δὲ Διὸς μάστιγι δαμέντες
<hom. il. 12.38>	νηυσὶν ἔπι γλαφυρῇσιν ἐελμένοι ἰσχανόωντο
<hom. il. 12.39>	̔́Εκτορα δειδιότες, κρατερὸν μήστωρα φόβοιο:
<hom. il. 12.40>	αὐτὰρ ὅ γ' ὡς τὸ πρόσθεν ἐμάρνατο ἶσος ἀέλλῃ:
<hom. il. 12.41>	ὡς δ' ὅτ' ἂν ἔν τε κύνεσσι καὶ ἀνδράσι θηρευτῇσι
<hom. il. 12.42>	κάπριος ἠὲ λέων στρέφεται σθένεϊ βλεμεαίνων:
<hom. il. 12.43>	οἳ δέ τε πυργηδὸν σφέας αὐτοὺς ἀρτύναντες
<hom. il. 12.44>	ἀντίον ἵστανται καὶ ἀκοντίζουσι θαμειὰς
<hom. il. 12.45>	αἰχμὰς ἐκ χειρῶν: τοῦ δ' οὔ ποτε κυδάλιμον κῆρ
<hom. il. 12.46>	ταρβεῖ οὐδὲ φοβεῖται, ἀγηνορίη δέ μιν ἔκτα:
<hom. il. 12.47>	ταρφέα τε στρέφεται στίχας ἀνδρῶν πειρητίζων:
<hom. il. 12.48>	ὅππῃ τ' ἰθύσῃ τῇ εἴκουσι στίχες ἀνδρῶν:
<hom. il. 12.49>	ὣς ̔́Εκτωρ ἀν' ὅμιλον ἰὼν ἐλλίσσεθ' ἑταίρους
<hom. il. 12.50>	τάφρον ἐποτρύνων διαβαινέμεν: οὐδέ οἱ ἵπποι
<hom. il. 12.51>	τόλμων ὠκύποδες, μάλα δὲ χρεμέτιζον ἐπ' ἄκρῳ
<hom. il. 12.52>	χείλει ἐφεσταότες: ἀπὸ γὰρ δειδίσσετο τάφρος
<hom. il. 12.53>	εὐρεῖ', οὔτ' ἄρ' ὑπερθορέειν σχεδὸν οὔτε περῆσαι
<hom. il. 12.54>	ῥηϊδίη: κρημνοὶ γὰρ ἐπηρεφέες περὶ πᾶσαν
<hom. il. 12.55>	ἕστασαν ἀμφοτέρωθεν, ὕπερθεν δὲ σκολόπεσσιν
<hom. il. 12.56>	ὀξέσιν ἠρήρει, τοὺς ἵστασαν υἷες ̓Αχαιῶν
<hom. il. 12.57>	πυκνοὺς καὶ μεγάλους δηί̈ων ἀνδρῶν ἀλεωρήν.
<hom. il. 12.58>	ἔνθ' οὔ κεν ῥέα ἵππος ἐύ̈τροχον ἅρμα τιταίνων
<hom. il. 12.59>	ἐσβαίη, πεζοὶ δὲ μενοίνεον εἰ τελέουσι.
<hom. il. 12.60>	δὴ τότε Πουλυδάμας θρασὺν ̔́Εκτορα εἶπε παραστάς:
<hom. il. 12.61>	̔́Εκτορ τ' ἠδ' ἄλλοι Τρώων ἀγοὶ ἠδ' ἐπικούρων
<hom. il. 12.62>	ἀφραδέως διὰ τάφρον ἐλαύνομεν ὠκέας ἵππους:
<hom. il. 12.63>	ἣ δὲ μάλ' ἀργαλέη περάαν: σκόλοπες γὰρ ἐν αὐτῇ
<hom. il. 12.64>	ὀξέες ἑστᾶσιν, ποτὶ δ' αὐτοὺς τεῖχος ̓Αχαιῶν,
<hom. il. 12.65>	ἔνθ' οὔ πως ἔστιν καταβήμεναι οὐδὲ μάχεσθαι
<hom. il. 12.66>	ἱππεῦσι: στεῖνος γάρ, ὅθι τρώσεσθαι ὀί̈ω.
<hom. il. 12.67>	εἰ μὲν γὰρ τοὺς πάγχυ κακὰ φρονέων ἀλαπάζει
<hom. il. 12.68>	Ζεὺς ὑψιβρεμέτης, Τρώεσσι δὲ ἵετ' ἀρήγειν,
<hom. il. 12.69>	ἦ τ' ἂν ἔγωγ' ἐθέλοιμι καὶ αὐτίκα τοῦτο γενέσθαι,
<hom. il. 12.70>	νωνύμνους ἀπολέσθαι ἀπ' ̓́Αργεος ἐνθάδ' ̓Αχαιούς:
<hom. il. 12.71>	εἰ δέ χ' ὑποστρέψωσι, παλίωξις δὲ γένηται
<hom. il. 12.72>	ἐκ νηῶν καὶ τάφρῳ ἐνιπλήξωμεν ὀρυκτῇ,
<hom. il. 12.73>	οὐκέτ' ἔπειτ' ὀί̈ω οὐδ' ἄγγελον ἀπονέεσθαι
<hom. il. 12.74>	ἄψορρον προτὶ ἄστυ ἑλιχθέντων ὑπ' ̓Αχαιῶν.
<hom. il. 12.75>	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
<hom. il. 12.76>	ἵππους μὲν θεράποντες ἐρυκόντων ἐπὶ τάφρῳ,
<hom. il. 12.77>	αὐτοὶ δὲ πρυλέες σὺν τεύχεσι θωρηχθέντες
<hom. il. 12.78>	̔́Εκτορι πάντες ἑπώμεθ' ἀολλέες: αὐτὰρ ̓Αχαιοὶ
<hom. il. 12.79>	οὐ μενέους' εἰ δή σφιν ὀλέθρου πείρατ' ἐφῆπται.

<hom. il. 12.80>	ὣς φάτο Πουλυδάμας, ἅδε δ' ̔́Εκτορι μῦθος ἀπήμων,
<hom. il. 12.81>	αὐτίκα δ' ἐξ ὀχέων σὺν τεύχεσιν ἆλτο χαμᾶζε.
<hom. il. 12.82>	οὐδὲ μὲν ἄλλοι Τρῶες ἐφ' ἵππων ἠγερέθοντο,
<hom. il. 12.83>	ἀλλ' ἀπὸ πάντες ὄρουσαν, ἐπεὶ ἴδον ̔́Εκτορα δῖον.
<hom. il. 12.84>	ἡνιόχῳ μὲν ἔπειτα ἑῷ ἐπέτελλεν ἕκαστος
<hom. il. 12.85>	ἵππους εὖ κατὰ κόσμον ἐρυκέμεν αὖθ' ἐπὶ τάφρῳ:
<hom. il. 12.86>	οἳ δὲ διαστάντες σφέας αὐτοὺς ἀρτύναντες
<hom. il. 12.87>	πένταχα κοσμηθέντες ἅμ' ἡγεμόνεσσιν ἕποντο.

<hom. il. 12.88>	οἳ μὲν ἅμ' ̔́Εκτορ' ἴσαν καὶ ἀμύμονι Πουλυδάμαντι,
<hom. il. 12.89>	οἳ πλεῖστοι καὶ ἄριστοι ἔσαν, μέμασαν δὲ μάλιστα
<hom. il. 12.90>	τεῖχος ῥηξάμενοι κοίλῃς ἐπὶ νηυσὶ μάχεσθαι.
<hom. il. 12.91>	καί σφιν Κεβριόνης τρίτος εἵπετο: πὰρ δ' ἄρ' ὄχεσφιν
<hom. il. 12.92>	ἄλλον Κεβριόναο χερείονα κάλλιπεν ̔́Εκτωρ.
<hom. il. 12.93>	τῶν δ' ἑτέρων Πάρις ἦρχε καὶ ̓Αλκάθοος καὶ ̓Αγήνωρ,
<hom. il. 12.94>	τῶν δὲ τρίτων ̔́Ελενος καὶ Δηί̈φοβος θεοειδὴς
<hom. il. 12.95>	υἷε δύω Πριάμοιο: τρίτος δ' ἦν ̓́Ασιος ἥρως
<hom. il. 12.96>	̓́Ασιος ̔Υρτακίδης, ὃν ̓Αρίσβηθεν φέρον ἵπποι
<hom. il. 12.97>	αἴθωνες μεγάλοι ποταμοῦ ἄπο Σελλήεντος.
<hom. il. 12.98>	τῶν δὲ τετάρτων ἦρχεν ἐὺ̈ς πάϊς ̓Αγχίσαο
<hom. il. 12.99>	Αἰνείας, ἅμα τῷ γε δύω ̓Αντήνορος υἷε
<hom. il. 12.100>	̓Αρχέλοχός τ' ̓Ακάμας τε μάχης εὖ εἰδότε πάσης.
<hom. il. 12.101>	Σαρπηδὼν δ' ἡγήσατ' ἀγακλειτῶν ἐπικούρων,
<hom. il. 12.102>	πρὸς δ' ἕλετο Γλαῦκον καὶ ἀρήϊον ̓Αστεροπαῖον:
<hom. il. 12.103>	οἳ γάρ οἱ εἴσαντο διακριδὸν εἶναι ἄριστοι
<hom. il. 12.104>	τῶν ἄλλων μετά γ' αὐτόν: ὃ δ' ἔπρεπε καὶ διὰ πάντων.
<hom. il. 12.105>	οἳ δ' ἐπεὶ ἀλλήλους ἄραρον τυκτῇσι βόεσσι
<hom. il. 12.106>	βάν ῥ' ἰθὺς Δαναῶν λελιημένοι, οὐδ' ἔτ' ἔφαντο
<hom. il. 12.107>	σχήσεσθ', ἀλλ' ἐν νηυσὶ μελαίνῃσιν πεσέεσθαι.

<hom. il. 12.108>	ἔνθ' ἄλλοι Τρῶες τηλεκλειτοί τ' ἐπίκουροι
<hom. il. 12.109>	βουλῇ Πουλυδάμαντος ἀμωμήτοιο πίθοντο:
<hom. il. 12.110>	ἀλλ' οὐχ ̔Υρτακίδης ἔθελ' ̓́Ασιος ὄρχαμος ἀνδρῶν
<hom. il. 12.111>	αὖθι λιπεῖν ἵππους τε καὶ ἡνίοχον θεράποντα,
<hom. il. 12.112>	ἀλλὰ σὺν αὐτοῖσιν πέλασεν νήεσσι θοῇσι
<hom. il. 12.113>	νήπιος, οὐδ' ἄρ' ἔμελλε κακὰς ὑπὸ κῆρας ἀλύξας
<hom. il. 12.114>	ἵπποισιν καὶ ὄχεσφιν ἀγαλλόμενος παρὰ νηῶν
<hom. il. 12.115>	ἂψ ἀπονοστήσειν προτὶ ̓́Ιλιον ἠνεμόεσσαν:
<hom. il. 12.116>	πρόσθεν γάρ μιν μοῖρα δυσώνυμος ἀμφεκάλυψεν
<hom. il. 12.117>	ἔγχεϊ ̓Ιδομενῆος ἀγαυοῦ Δευκαλίδαο.
<hom. il. 12.118>	εἴσατο γὰρ νηῶν ἐπ' ἀριστερά, τῇ περ ̓Αχαιοὶ
<hom. il. 12.119>	ἐκ πεδίου νίσοντο σὺν ἵπποισιν καὶ ὄχεσφι:
<hom. il. 12.120>	τῇ ῥ' ἵππους τε καὶ ἅρμα διήλασεν, οὐδὲ πύλῃσιν
<hom. il. 12.121>	εὗρ' ἐπικεκλιμένας σανίδας καὶ μακρὸν ὀχῆα,
<hom. il. 12.122>	ἀλλ' ἀναπεπταμένας ἔχον ἀνέρες, εἴ τιν' ἑταίρων
<hom. il. 12.123>	ἐκ πολέμου φεύγοντα σαώσειαν μετὰ νῆας.
<hom. il. 12.124>	τῇ ῥ' ἰθὺς φρονέων ἵππους ἔχε, τοὶ δ' ἅμ' ἕποντο
<hom. il. 12.125>	ὀξέα κεκλήγοντες: ἔφαντο γὰρ οὐκ ἔτ' ̓Αχαιοὺς
<hom. il. 12.126>	σχήσεσθ', ἀλλ' ἐν νηυσὶ μελαίνῃσιν πεσέεσθαι
<hom. il. 12.127>	νήπιοι, ἐν δὲ πύλῃσι δύ' ἀνέρας εὗρον ἀρίστους
<hom. il. 12.128>	υἷας ὑπερθύμους Λαπιθάων αἰχμητάων,
<hom. il. 12.129>	τὸν μὲν Πειριθόου υἷα κρατερὸν Πολυποίτην,
<hom. il. 12.130>	τὸν δὲ Λεοντῆα βροτολοιγῷ ἶσον ̓́Αρηϊ.
<hom. il. 12.131>	τὼ μὲν ἄρα προπάροιθε πυλάων ὑψηλάων
<hom. il. 12.132>	ἕστασαν ὡς ὅτε τε δρύες οὔρεσιν ὑψικάρηνοι,
<hom. il. 12.133>	αἵ τ' ἄνεμον μίμνουσι καὶ ὑετὸν ἤματα πάντα
<hom. il. 12.134>	ῥίζῃσιν μεγάλῃσι διηνεκέεσς' ἀραρυῖαι:
<hom. il. 12.135>	ὣς ἄρα τὼ χείρεσσι πεποιθότες ἠδὲ βίηφι
<hom. il. 12.136>	μίμνον ἐπερχόμενον μέγαν ̓́Ασιον οὐδὲ φέβοντο.
<hom. il. 12.137>	οἳ δ' ἰθὺς πρὸς τεῖχος ἐύ̈δμητον βόας αὔας
<hom. il. 12.138>	ὑψός' ἀνασχόμενοι ἔκιον μεγάλῳ ἀλαλητῷ
<hom. il. 12.139>	̓́Ασιον ἀμφὶ ἄνακτα καὶ ̓Ιαμενὸν καὶ ̓Ορέστην
<hom. il. 12.140>	̓Ασιάδην τ' ̓Αδάμαντα Θόωνά τε Οἰνόμαόν τε.
<hom. il. 12.141>	οἳ δ' ἤτοι εἷος μὲν ἐϋκνήμιδας ̓Αχαιοὺς
<hom. il. 12.142>	ὄρνυον ἔνδον ἐόντες ἀμύνεσθαι περὶ νηῶν:
<hom. il. 12.143>	αὐτὰρ ἐπεὶ δὴ τεῖχος ἐπεσσυμένους ἐνόησαν
<hom. il. 12.144>	Τρῶας, ἀτὰρ Δαναῶν γένετο ἰαχή τε φόβος τε,
<hom. il. 12.145>	ἐκ δὲ τὼ ἀί̈ξαντε πυλάων πρόσθε μαχέσθην
<hom. il. 12.146>	ἀγροτέροισι σύεσσιν ἐοικότε, τώ τ' ἐν ὄρεσσιν
<hom. il. 12.147>	ἀνδρῶν ἠδὲ κυνῶν δέχαται κολοσυρτὸν ἰόντα,
<hom. il. 12.148>	δοχμώ τ' ἀί̈σσοντε περὶ σφίσιν ἄγνυτον ὕλην
<hom. il. 12.149>	πρυμνὴν ἐκτάμνοντες, ὑπαὶ δέ τε κόμπος ὀδόντων
<hom. il. 12.150>	γίγνεται εἰς ὅ κέ τίς τε βαλὼν ἐκ θυμὸν ἕληται:
<hom. il. 12.151>	ὣς τῶν κόμπει χαλκὸς ἐπὶ στήθεσσι φαεινὸς
<hom. il. 12.152>	ἄντην βαλλομένων: μάλα γὰρ κρατερῶς ἐμάχοντο
<hom. il. 12.153>	λαοῖσιν καθύπερθε πεποιθότες ἠδὲ βίηφιν.
<hom. il. 12.154>	οἳ δ' ἄρα χερμαδίοισιν ἐϋδμήτων ἀπὸ πύργων
<hom. il. 12.155>	βάλλον ἀμυνόμενοι σφῶν τ' αὐτῶν καὶ κλισιάων
<hom. il. 12.156>	νηῶν τ' ὠκυπόρων: νιφάδες δ' ὡς πῖπτον ἔραζε,
<hom. il. 12.157>	ἅς τ' ἄνεμος ζαὴς νέφεα σκιόεντα δονήσας
<hom. il. 12.158>	ταρφειὰς κατέχευεν ἐπὶ χθονὶ πουλυβοτείρῃ:
<hom. il. 12.159>	ὣς τῶν ἐκ χειρῶν βέλεα ῥέον ἠμὲν ̓Αχαιῶν
<hom. il. 12.160>	ἠδὲ καὶ ἐκ Τρώων: κόρυθες δ' ἀμφ' αὖον ἀύ̈τευν
<hom. il. 12.161>	βαλλομένων μυλάκεσσι καὶ ἀσπίδες ὀμφαλόεσσαι.
<hom. il. 12.162>	δή ῥα τότ' ᾤμωξεν καὶ ὣ πεπλήγετο μηρὼ
<hom. il. 12.163>	̓́Ασιος ̔Υρτακίδης, καὶ ἀλαστήσας ἔπος ηὔδα:
<hom. il. 12.164>	Ζεῦ πάτερ ἦ ῥά νυ καὶ σὺ φιλοψευδὴς ἐτέτυξο
<hom. il. 12.165>	πάγχυ μάλ': οὐ γὰρ ἔγωγ' ἐφάμην ἥρωας ̓Αχαιοὺς
<hom. il. 12.166>	σχήσειν ἡμέτερόν γε μένος καὶ χεῖρας ἀάπτους.
<hom. il. 12.167>	οἳ δ', ὥς τε σφῆκες μέσον αἰόλοι ἠὲ μέλισσαι
<hom. il. 12.168>	οἰκία ποιήσωνται ὁδῷ ἔπι παιπαλοέσσῃ,
<hom. il. 12.169>	οὐδ' ἀπολείπουσιν κοῖλον δόμον, ἀλλὰ μένοντες
<hom. il. 12.170>	ἄνδρας θηρητῆρας ἀμύνονται περὶ τέκνων,
<hom. il. 12.171>	ὣς οἵ γ' οὐκ ἐθέλουσι πυλάων καὶ δύ' ἐόντε
<hom. il. 12.172>	χάσσασθαι πρίν γ' ἠὲ κατακτάμεν ἠὲ ἁλῶναι.

<hom. il. 12.173>	ὣς ἔφατ', οὐδὲ Διὸς πεῖθε φρένα ταῦτ' ἀγορεύων:
<hom. il. 12.174>	̔́Εκτορι γάρ οἱ θυμὸς ἐβούλετο κῦδος ὀρέξαι.

<hom. il. 12.175>	ἄλλοι δ' ἀμφ' ἄλλῃσι μάχην ἐμάχοντο πύλῃσιν:
<hom. il. 12.176>	ἀργαλέον δέ με ταῦτα θεὸν ὣς πάντ' ἀγορεῦσαι:
<hom. il. 12.177>	πάντῃ γὰρ περὶ τεῖχος ὀρώρει θεσπιδαὲς πῦρ
<hom. il. 12.178>	λάϊνον: ̓Αργεῖοι δὲ καὶ ἀχνύμενοί περ ἀνάγκῃ
<hom. il. 12.179>	νηῶν ἠμύνοντο: θεοὶ δ' ἀκαχήατο θυμὸν
<hom. il. 12.180>	πάντες ὅσοι Δαναοῖσι μάχης ἐπιτάρροθοι ἦσαν.
<hom. il. 12.181>	σὺν δ' ἔβαλον Λαπίθαι πόλεμον καὶ δηϊοτῆτα.

<hom. il. 12.182>	ἔνθ' αὖ Πειριθόου υἱὸς κρατερὸς Πολυποίτης
<hom. il. 12.183>	δουρὶ βάλεν Δάμασον κυνέης διὰ χαλκοπαρῄου:
<hom. il. 12.184>	οὐδ' ἄρα χαλκείη κόρυς ἔσχεθεν, ἀλλὰ διὰ πρὸ
<hom. il. 12.185>	αἰχμὴ χαλκείη ῥῆξ' ὀστέον, ἐγκέφαλος δὲ
<hom. il. 12.186>	ἔνδον ἅπας πεπάλακτο: δάμασσε δέ μιν μεμαῶτα:
<hom. il. 12.187>	αὐτὰρ ἔπειτα Πύλωνα καὶ ̓́Ορμενον ἐξενάριξεν.
<hom. il. 12.188>	υἱὸν δ' ̓Αντιμάχοιο Λεοντεὺς ὄζος ̓́Αρηος
<hom. il. 12.189>	̔Ιππόμαχον βάλε δουρὶ κατὰ ζωστῆρα τυχήσας.
<hom. il. 12.190>	αὖτις δ' ἐκ κολεοῖο ἐρυσσάμενος ξίφος ὀξὺ
<hom. il. 12.191>	̓Αντιφάτην μὲν πρῶτον ἐπαί̈ξας δι' ὁμίλου
<hom. il. 12.192>	πλῆξ' αὐτοσχεδίην: ὃ δ' ἄρ' ὕπτιος οὔδει ἐρείσθη:
<hom. il. 12.193>	αὐτὰρ ἔπειτα Μένωνα καὶ ̓Ιαμενὸν καὶ ̓Ορέστην
<hom. il. 12.194>	πάντας ἐπασσυτέρους πέλασε χθονὶ πουλυβοτείρῃ.

<hom. il. 12.195>	ὄφρ' οἳ τοὺς ἐνάριζον ἀπ' ἔντεα μαρμαίροντα,
<hom. il. 12.196>	τόφρ' οἳ Πουλυδάμαντι καὶ ̔́Εκτορι κοῦροι ἕποντο,
<hom. il. 12.197>	οἳ πλεῖστοι καὶ ἄριστοι ἔσαν, μέμασαν δὲ μάλιστα
<hom. il. 12.198>	τεῖχός τε ῥήξειν καὶ ἐνιπρήσειν πυρὶ νῆας,
<hom. il. 12.199>	οἵ ῥ' ἔτι μερμήριζον ἐφεσταότες παρὰ τάφρῳ.
<hom. il. 12.200>	ὄρνις γάρ σφιν ἐπῆλθε περησέμεναι μεμαῶσιν
<hom. il. 12.201>	αἰετὸς ὑψιπέτης ἐπ' ἀριστερὰ λαὸν ἐέργων
<hom. il. 12.202>	φοινήεντα δράκοντα φέρων ὀνύχεσσι πέλωρον
<hom. il. 12.203>	ζωὸν ἔτ' ἀσπαίροντα, καὶ οὔ πω λήθετο χάρμης,
<hom. il. 12.204>	κόψε γὰρ αὐτὸν ἔχοντα κατὰ στῆθος παρὰ δειρὴν
<hom. il. 12.205>	ἰδνωθεὶς ὀπίσω: ὃ δ' ἀπὸ ἕθεν ἧκε χαμᾶζε
<hom. il. 12.206>	ἀλγήσας ὀδύνῃσι, μέσῳ δ' ἐνὶ κάββαλ' ὁμίλῳ,
<hom. il. 12.207>	αὐτὸς δὲ κλάγξας πέτετο πνοιῇς ἀνέμοιο.
<hom. il. 12.208>	Τρῶες δ' ἐρρίγησαν ὅπως ἴδον αἰόλον ὄφιν
<hom. il. 12.209>	κείμενον ἐν μέσσοισι Διὸς τέρας αἰγιόχοιο.
<hom. il. 12.210>	δὴ τότε Πουλυδάμας θρασὺν ̔́Εκτορα εἶπε παραστάς:
<hom. il. 12.211>	̔́Εκτορ ἀεὶ μέν πώς μοι ἐπιπλήσσεις ἀγορῇσιν
<hom. il. 12.212>	ἐσθλὰ φραζομένῳ, ἐπεὶ οὐδὲ μὲν οὐδὲ ἔοικε
<hom. il. 12.213>	δῆμον ἐόντα παρὲξ ἀγορευέμεν, οὔτ' ἐνὶ βουλῇ
<hom. il. 12.214>	οὔτέ ποτ' ἐν πολέμῳ, σὸν δὲ κράτος αἰὲν ἀέξειν:
<hom. il. 12.215>	νῦν αὖτ' ἐξερέω ὥς μοι δοκεῖ εἶναι ἄριστα.
<hom. il. 12.216>	μὴ ἴομεν Δαναοῖσι μαχησόμενοι περὶ νηῶν.
<hom. il. 12.217>	ὧδε γὰρ ἐκτελέεσθαι ὀί̈ομαι, εἰ ἐτεόν γε
<hom. il. 12.218>	Τρωσὶν ὅδ' ὄρνις ἦλθε περησέμεναι μεμαῶσιν
<hom. il. 12.219>	αἰετὸς ὑψιπέτης ἐπ' ἀριστερὰ λαὸν ἐέργων
<hom. il. 12.220>	φοινήεντα δράκοντα φέρων ὀνύχεσσι πέλωρον
<hom. il. 12.221>	ζωόν: ἄφαρ δ' ἀφέηκε πάρος φίλα οἰκί' ἱκέσθαι,
<hom. il. 12.222>	οὐδ' ἐτέλεσσε φέρων δόμεναι τεκέεσσιν ἑοῖσιν.
<hom. il. 12.223>	ὣς ἡμεῖς, εἴ πέρ τε πύλας καὶ τεῖχος ̓Αχαιῶν
<hom. il. 12.224>	ῥηξόμεθα σθένεϊ μεγάλῳ, εἴξωσι δ' ̓Αχαιοί,
<hom. il. 12.225>	οὐ κόσμῳ παρὰ ναῦφιν ἐλευσόμεθ' αὐτὰ κέλευθα:
<hom. il. 12.226>	πολλοὺς γὰρ Τρώων καταλείψομεν, οὕς κεν ̓Αχαιοὶ
<hom. il. 12.227>	χαλκῷ δῃώσωσιν ἀμυνόμενοι περὶ νηῶν.
<hom. il. 12.228>	ὧδέ χ' ὑποκρίναιτο θεοπρόπος, ὃς σάφα θυμῷ
<hom. il. 12.229>	εἰδείη τεράων καί οἱ πειθοίατο λαοί.

<hom. il. 12.230>	τὸν δ' ἄρ' ὑπόδρα ἰδὼν προσέφη κορυθαίολος ̔́Εκτωρ:
<hom. il. 12.231>	Πουλυδάμα, σὺ μὲν οὐκ ἔτ' ἐμοὶ φίλα ταῦτ' ἀγορεύεις:
<hom. il. 12.232>	οἶσθα καὶ ἄλλον μῦθον ἀμείνονα τοῦδε νοῆσαι.
<hom. il. 12.233>	εἰ δ' ἐτεὸν δὴ τοῦτον ἀπὸ σπουδῆς ἀγορεύεις,
<hom. il. 12.234>	ἐξ ἄρα δή τοι ἔπειτα θεοὶ φρένας ὤλεσαν αὐτοί,
<hom. il. 12.235>	ὃς κέλεαι Ζηνὸς μὲν ἐριγδούποιο λαθέσθαι
<hom. il. 12.236>	βουλέων, ἅς τέ μοι αὐτὸς ὑπέσχετο καὶ κατένευσε:
<hom. il. 12.237>	τύνη δ' οἰωνοῖσι τανυπτερύγεσσι κελεύεις
<hom. il. 12.238>	πείθεσθαι, τῶν οὔ τι μετατρέπομ' οὐδ' ἀλεγίζω
<hom. il. 12.239>	εἴτ' ἐπὶ δεξί' ἴωσι πρὸς ἠῶ τ' ἠέλιόν τε,
<hom. il. 12.240>	εἴτ' ἐπ' ἀριστερὰ τοί γε ποτὶ ζόφον ἠερόεντα.
<hom. il. 12.241>	ἡμεῖς δὲ μεγάλοιο Διὸς πειθώμεθα βουλῇ,
<hom. il. 12.242>	ὃς πᾶσι θνητοῖσι καὶ ἀθανάτοισιν ἀνάσσει.
<hom. il. 12.243>	εἷς οἰωνὸς ἄριστος ἀμύνεσθαι περὶ πάτρης.
<hom. il. 12.244>	τίπτε σὺ δείδοικας πόλεμον καὶ δηϊοτῆτα;
<hom. il. 12.245>	εἴ περ γάρ τ' ἄλλοι γε περὶ κτεινώμεθα πάντες
<hom. il. 12.246>	νηυσὶν ἐπ' ̓Αργείων, σοὶ δ' οὐ δέος ἔστ' ἀπολέσθαι:
<hom. il. 12.247>	οὐ γάρ τοι κραδίη μενεδήϊος οὐδὲ μαχήμων.
<hom. il. 12.248>	εἰ δὲ σὺ δηϊοτῆτος ἀφέξεαι, ἠέ τιν' ἄλλον
<hom. il. 12.249>	παρφάμενος ἐπέεσσιν ἀποτρέψεις πολέμοιο,
<hom. il. 12.250>	αὐτίκ' ἐμῷ ὑπὸ δουρὶ τυπεὶς ἀπὸ θυμὸν ὀλέσσεις.

<hom. il. 12.251>	ὣς ἄρα φωνήσας ἡγήσατο, τοὶ δ' ἅμ' ἕποντο
<hom. il. 12.252>	ἠχῇ θεσπεσίῃ: ἐπὶ δὲ Ζεὺς τερπικέραυνος
<hom. il. 12.253>	ὦρσεν ἀπ' ̓Ιδαίων ὀρέων ἀνέμοιο θύελλαν,
<hom. il. 12.254>	ἥ ῥ' ἰθὺς νηῶν κονίην φέρεν: αὐτὰρ ̓Αχαιῶν
<hom. il. 12.255>	θέλγε νόον, Τρωσὶν δὲ καὶ ̔́Εκτορι κῦδος ὄπαζε.
<hom. il. 12.256>	τοῦ περ δὴ τεράεσσι πεποιθότες ἠδὲ βίηφι
<hom. il. 12.257>	ῥήγνυσθαι μέγα τεῖχος ̓Αχαιῶν πειρήτιζον.
<hom. il. 12.258>	κρόσσας μὲν πύργων ἔρυον, καὶ ἔρειπον ἐπάλξεις,
<hom. il. 12.259>	στήλας τε προβλῆτας ἐμόχλεον, ἃς ἄρ' ̓Αχαιοὶ
<hom. il. 12.260>	πρώτας ἐν γαίῃ θέσαν ἔμμεναι ἔχματα πύργων.
<hom. il. 12.261>	τὰς οἵ γ' αὐέρυον, ἔλποντο δὲ τεῖχος ̓Αχαιῶν
<hom. il. 12.262>	ῥήξειν: οὐδέ νύ πω Δαναοὶ χάζοντο κελεύθου,
<hom. il. 12.263>	ἀλλ' οἵ γε ῥινοῖσι βοῶν φράξαντες ἐπάλξεις
<hom. il. 12.264>	βάλλον ἀπ' αὐτάων δηί̈ους ὑπὸ τεῖχος ἰόντας.

<hom. il. 12.265>	ἀμφοτέρω δ' Αἴαντε κελευτιόωντ' ἐπὶ πύργων
<hom. il. 12.266>	πάντοσε φοιτήτην μένος ὀτρύνοντες ̓Αχαιῶν.
<hom. il. 12.267>	ἄλλον μειλιχίοις, ἄλλον στερεοῖς ἐπέεσσι
<hom. il. 12.268>	νείκεον, ὅν τινα πάγχυ μάχης μεθιέντα ἴδοιεν:
<hom. il. 12.269>	ὦ φίλοι ̓Αργείων ὅς τ' ἔξοχος ὅς τε μεσήεις
<hom. il. 12.270>	ὅς τε χερειότερος, ἐπεὶ οὔ πω πάντες ὁμοῖοι
<hom. il. 12.271>	ἀνέρες ἐν πολέμῳ, νῦν ἔπλετο ἔργον ἅπασι:
<hom. il. 12.272>	καὶ δ' αὐτοὶ τόδε που γιγνώσκετε. μή τις ὀπίσσω
<hom. il. 12.273>	τετράφθω ποτὶ νῆας ὁμοκλητῆρος ἀκούσας,
<hom. il. 12.274>	ἀλλὰ πρόσω ἵεσθε καὶ ἀλλήλοισι κέλεσθε,
<hom. il. 12.275>	αἴ κε Ζεὺς δώῃσιν ̓Ολύμπιος ἀστεροπητὴς
<hom. il. 12.276>	νεῖκος ἀπωσαμένους δηί̈ους προτὶ ἄστυ δίεσθαι.

<hom. il. 12.277>	ὣς τώ γε προβοῶντε μάχην ὄτρυνον ̓Αχαιῶν.
<hom. il. 12.278>	τῶν δ', ὥς τε νιφάδες χιόνος πίπτωσι θαμειαὶ
<hom. il. 12.279>	ἤματι χειμερίῳ, ὅτε τ' ὤρετο μητίετα Ζεὺς
<hom. il. 12.280>	νιφέμεν ἀνθρώποισι πιφαυσκόμενος τὰ ἃ κῆλα:
<hom. il. 12.281>	κοιμήσας δ' ἀνέμους χέει ἔμπεδον, ὄφρα καλύψῃ
<hom. il. 12.282>	ὑψηλῶν ὀρέων κορυφὰς καὶ πρώονας ἄκρους
<hom. il. 12.283>	καὶ πεδία λωτοῦντα καὶ ἀνδρῶν πίονα ἔργα,
<hom. il. 12.284>	καί τ' ἐφ' ἁλὸς πολιῆς κέχυται λιμέσιν τε καὶ ἀκταῖς,
<hom. il. 12.285>	κῦμα δέ μιν προσπλάζον ἐρύκεται: ἄλλά τε πάντα
<hom. il. 12.286>	εἴλυται καθύπερθ', ὅτ' ἐπιβρίσῃ Διὸς ὄμβρος:
<hom. il. 12.287>	ὣς τῶν ἀμφοτέρωσε λίθοι πωτῶντο θαμειαί,
<hom. il. 12.288>	αἱ μὲν ἄρ' ἐς Τρῶας, αἱ δ' ἐκ Τρώων ἐς ̓Αχαιούς,
<hom. il. 12.289>	βαλλομένων: τὸ δὲ τεῖχος ὕπερ πᾶν δοῦπος ὀρώρει.

<hom. il. 12.290>	οὐδ' ἄν πω τότε γε Τρῶες καὶ φαίδιμος ̔́Εκτωρ
<hom. il. 12.291>	τείχεος ἐρρήξαντο πύλας καὶ μακρὸν ὀχῆα,
<hom. il. 12.292>	εἰ μὴ ἄρ' υἱὸν ἑὸν Σαρπηδόνα μητίετα Ζεὺς
<hom. il. 12.293>	ὦρσεν ἐπ' ̓Αργείοισι λέονθ' ὣς βουσὶν ἕλιξιν.
<hom. il. 12.294>	αὐτίκα δ' ἀσπίδα μὲν πρόσθ' ἔσχετο πάντος' ἐί̈σην
<hom. il. 12.295>	καλὴν χαλκείην ἐξήλατον, ἣν ἄρα χαλκεὺς
<hom. il. 12.296>	ἤλασεν, ἔντοσθεν δὲ βοείας ῥάψε θαμειὰς
<hom. il. 12.297>	χρυσείῃς ῥάβδοισι διηνεκέσιν περὶ κύκλον.
<hom. il. 12.298>	τὴν ἄρ' ὅ γε πρόσθε σχόμενος δύο δοῦρε τινάσσων
<hom. il. 12.299>	βῆ ῥ' ἴμεν ὥς τε λέων ὀρεσίτροφος, ὅς τ' ἐπιδευὴς
<hom. il. 12.300>	δηρὸν ἔῃ κρειῶν, κέλεται δέ ἑ θυμὸς ἀγήνωρ
<hom. il. 12.301>	μήλων πειρήσοντα καὶ ἐς πυκινὸν δόμον ἐλθεῖν:
<hom. il. 12.302>	εἴ περ γάρ χ' εὕρῃσι παρ' αὐτόφι βώτορας ἄνδρας
<hom. il. 12.303>	σὺν κυσὶ καὶ δούρεσσι φυλάσσοντας περὶ μῆλα,
<hom. il. 12.304>	οὔ ῥά τ' ἀπείρητος μέμονε σταθμοῖο δίεσθαι,
<hom. il. 12.305>	ἀλλ' ὅ γ' ἄρ' ἢ ἥρπαξε μετάλμενος, ἠὲ καὶ αὐτὸς
<hom. il. 12.306>	ἔβλητ' ἐν πρώτοισι θοῆς ἀπὸ χειρὸς ἄκοντι:
<hom. il. 12.307>	ὥς ῥα τότ' ἀντίθεον Σαρπηδόνα θυμὸς ἀνῆκε
<hom. il. 12.308>	τεῖχος ἐπαί̈ξαι διά τε ῥήξασθαι ἐπάλξεις.
<hom. il. 12.309>	αὐτίκα δὲ Γλαῦκον προσέφη παῖδ' ̔Ιππολόχοιο:
<hom. il. 12.310>	Γλαῦκε τί ἢ δὴ νῶϊ τετιμήμεσθα μάλιστα
<hom. il. 12.311>	ἕδρῃ τε κρέασίν τε ἰδὲ πλείοις δεπάεσσιν
<hom. il. 12.312>	ἐν Λυκίῃ, πάντες δὲ θεοὺς ὣς εἰσορόωσι,
<hom. il. 12.313>	καὶ τέμενος νεμόμεσθα μέγα Ξάνθοιο παρ' ὄχθας
<hom. il. 12.314>	καλὸν φυταλιῆς καὶ ἀρούρης πυροφόροιο;
<hom. il. 12.315>	τὼ νῦν χρὴ Λυκίοισι μέτα πρώτοισιν ἐόντας
<hom. il. 12.316>	ἑστάμεν ἠδὲ μάχης καυστείρης ἀντιβολῆσαι,
<hom. il. 12.317>	ὄφρά τις ὧδ' εἴπῃ Λυκίων πύκα θωρηκτάων:
<hom. il. 12.318>	οὐ μὰν ἀκλεέες Λυκίην κάτα κοιρανέουσιν
<hom. il. 12.319>	ἡμέτεροι βασιλῆες, ἔδουσί τε πίονα μῆλα
<hom. il. 12.320>	οἶνόν τ' ἔξαιτον μελιηδέα: ἀλλ' ἄρα καὶ ἲς
<hom. il. 12.321>	ἐσθλή, ἐπεὶ Λυκίοισι μέτα πρώτοισι μάχονται.
<hom. il. 12.322>	ὦ πέπον εἰ μὲν γὰρ πόλεμον περὶ τόνδε φυγόντε
<hom. il. 12.323>	αἰεὶ δὴ μέλλοιμεν ἀγήρω τ' ἀθανάτω τε
<hom. il. 12.324>	ἔσσεσθ', οὔτέ κεν αὐτὸς ἐνὶ πρώτοισι μαχοίμην
<hom. il. 12.325>	οὔτέ κε σὲ στέλλοιμι μάχην ἐς κυδιάνειραν:
<hom. il. 12.326>	νῦν δ' ἔμπης γὰρ κῆρες ἐφεστᾶσιν θανάτοιο
<hom. il. 12.327>	μυρίαι, ἃς οὐκ ἔστι φυγεῖν βροτὸν οὐδ' ὑπαλύξαι,
<hom. il. 12.328>	ἴομεν ἠέ τῳ εὖχος ὀρέξομεν ἠέ τις ἡμῖν.

<hom. il. 12.329>	ὣς ἔφατ', οὐδὲ Γλαῦκος ἀπετράπετ' οὐδ' ἀπίθησε:
<hom. il. 12.330>	τὼ δ' ἰθὺς βήτην Λυκίων μέγα ἔθνος ἄγοντε.
<hom. il. 12.331>	τοὺς δὲ ἰδὼν ῥίγης' υἱὸς Πετεῶο Μενεσθεύς:
<hom. il. 12.332>	τοῦ γὰρ δὴ πρὸς πύργον ἴσαν κακότητα φέροντες.
<hom. il. 12.333>	πάπτηνεν δ' ἀνὰ πύργον ̓Αχαιῶν εἴ τιν' ἴδοιτο
<hom. il. 12.334>	ἡγεμόνων, ὅς τίς οἱ ἀρὴν ἑτάροισιν ἀμύναι:
<hom. il. 12.335>	ἐς δ' ἐνόης' Αἴαντε δύω πολέμου ἀκορήτω
<hom. il. 12.336>	ἑσταότας, Τεῦκρόν τε νέον κλισίηθεν ἰόντα
<hom. il. 12.337>	ἐγγύθεν: ἀλλ' οὔ πώς οἱ ἔην βώσαντι γεγωνεῖν:
<hom. il. 12.338>	τόσσος γὰρ κτύπος ἦεν, ἀϋτὴ δ' οὐρανὸν ἷκε,
<hom. il. 12.339>	βαλλομένων σακέων τε καὶ ἱπποκόμων τρυφαλειῶν
<hom. il. 12.340>	καὶ πυλέων: πᾶσαι γὰρ ἐπώχατο, τοὶ δὲ κατ' αὐτὰς
<hom. il. 12.341>	ἱστάμενοι πειρῶντο βίῃ ῥήξαντες ἐσελθεῖν.
<hom. il. 12.342>	αἶψα δ' ἐπ' Αἴαντα προί̈ει κήρυκα Θοώτην:
<hom. il. 12.343>	ἔρχεο δῖε Θοῶτα, θέων Αἴαντα κάλεσσον,
<hom. il. 12.344>	ἀμφοτέρω μὲν μᾶλλον: ὃ γάρ κ' ὄχ' ἄριστον ἁπάντων
<hom. il. 12.345>	εἴη, ἐπεὶ τάχα τῇδε τετεύξεται αἰπὺς ὄλεθρος.
<hom. il. 12.346>	ὧδε γὰρ ἔβρισαν Λυκίων ἀγοί, οἳ τὸ πάρος περ
<hom. il. 12.347>	ζαχρηεῖς τελέθουσι κατὰ κρατερὰς ὑσμίνας.
<hom. il. 12.348>	εἰ δέ σφιν καὶ κεῖθι πόνος καὶ νεῖκος ὄρωρεν,
<hom. il. 12.349>	ἀλλά περ οἶος ἴτω Τελαμώνιος ἄλκιμος Αἴας,
<hom. il. 12.350>	καί οἱ Τεῦκρος ἅμα σπέσθω τόξων ἐὺ̈ εἰδώς.

<hom. il. 12.351>	ὣς ἔφατ', οὐδ' ἄρα οἱ κῆρυξ ἀπίθησεν ἀκούσας,
<hom. il. 12.352>	βῆ δὲ θέειν παρὰ τεῖχος ̓Αχαιῶν χαλκοχιτώνων,
<hom. il. 12.353>	στῆ δὲ παρ' Αἰάντεσσι κιών, εἶθαρ δὲ προσηύδα:
<hom. il. 12.354>	Αἴαντ' ̓Αργείων ἡγήτορε χαλκοχιτώνων
<hom. il. 12.355>	ἠνώγει Πετεῶο διοτρεφέος φίλος υἱὸς
<hom. il. 12.356>	κεῖς' ἴμεν, ὄφρα πόνοιο μίνυνθά περ ἀντιάσητον
<hom. il. 12.357>	ἀμφοτέρω μὲν μᾶλλον: ὃ γάρ κ' ὄχ' ἄριστον ἁπάντων
<hom. il. 12.358>	εἴη, ἐπεὶ τάχα κεῖθι τετεύξεται αἰπὺς ὄλεθρος:
<hom. il. 12.359>	ὧδε γὰρ ἔβρισαν Λυκίων ἀγοί, οἳ τὸ πάρος περ
<hom. il. 12.360>	ζαχρηεῖς τελέθουσι κατὰ κρατερὰς ὑσμίνας.
<hom. il. 12.361>	εἰ δὲ καὶ ἐνθάδε περ πόλεμος καὶ νεῖκος ὄρωρεν,
<hom. il. 12.362>	ἀλλά περ οἶος ἴτω Τελαμώνιος ἄλκιμος Αἴας,
<hom. il. 12.363>	καί οἱ Τεῦκρος ἅμα σπέσθω τόξων ἐὺ̈ εἰδώς.

<hom. il. 12.364>	ὣς ἔφατ', οὐδ' ἀπίθησε μέγας Τελαμώνιος Αἴας.
<hom. il. 12.365>	αὐτίκ' ̓Οϊλιάδην ἔπεα πτερόεντα προσηύδα:
<hom. il. 12.366>	Αἶαν σφῶϊ μὲν αὖθι, σὺ καὶ κρατερὸς Λυκομήδης,
<hom. il. 12.367>	ἑσταότες Δαναοὺς ὀτρύνετον ἶφι μάχεσθαι:
<hom. il. 12.368>	αὐτὰρ ἐγὼ κεῖς' εἶμι καὶ ἀντιόω πολέμοιο:
<hom. il. 12.369>	αἶψα δ' ἐλεύσομαι αὖτις, ἐπὴν εὖ τοῖς ἐπαμύνω.

<hom. il. 12.370>	ὣς ἄρα φωνήσας ἀπέβη Τελαμώνιος Αἴας,
<hom. il. 12.371>	καί οἱ Τεῦκρος ἅμ' ᾖε κασίγνητος καὶ ὄπατρος:
<hom. il. 12.372>	τοῖς δ' ἅμα Πανδίων Τεύκρου φέρε καμπύλα τόξα.
<hom. il. 12.373>	εὖτε Μενεσθῆος μεγαθύμου πύργον ἵκοντο
<hom. il. 12.374>	τείχεος ἐντὸς ἰόντες, ἐπειγομένοισι δ' ἵκοντο,
<hom. il. 12.375>	οἳ δ' ἐπ' ἐπάλξεις βαῖνον ἐρεμνῇ λαίλαπι ἶσοι
<hom. il. 12.376>	ἴφθιμοι Λυκίων ἡγήτορες ἠδὲ μέδοντες:
<hom. il. 12.377>	σὺν δ' ἐβάλοντο μάχεσθαι ἐναντίον, ὦρτο δ' ἀϋτή.

<hom. il. 12.378>	Αἴας δὲ πρῶτος Τελαμώνιος ἄνδρα κατέκτα
<hom. il. 12.379>	Σαρπήδοντος ἑταῖρον ̓Επικλῆα μεγάθυμον
<hom. il. 12.380>	μαρμάρῳ ὀκριόεντι βαλών, ὅ ῥα τείχεος ἐντὸς
<hom. il. 12.381>	κεῖτο μέγας παρ' ἔπαλξιν ὑπέρτατος: οὐδέ κέ μιν ῥέα
<hom. il. 12.382>	χείρεσς' ἀμφοτέρῃς ἔχοι ἀνὴρ οὐδὲ μάλ' ἡβῶν,
<hom. il. 12.383>	οἷοι νῦν βροτοί εἰς': ὃ δ' ἄρ' ὑψόθεν ἔμβαλ' ἀείρας,
<hom. il. 12.384>	θλάσσε δὲ τετράφαλον κυνέην, σὺν δ' ὀστέ' ἄραξε
<hom. il. 12.385>	πάντ' ἄμυδις κεφαλῆς: ὃ δ' ἄρ' ἀρνευτῆρι ἐοικὼς
<hom. il. 12.386>	κάππες' ἀφ' ὑψηλοῦ πύργου, λίπε δ' ὀστέα θυμός.
<hom. il. 12.387>	Τεῦκρος δὲ Γλαῦκον κρατερὸν παῖδ' ̔Ιππολόχοιο
<hom. il. 12.388>	ἰῷ ἐπεσσύμενον βάλε τείχεος ὑψηλοῖο,
<hom. il. 12.389>	ᾗ ῥ' ἴδε γυμνωθέντα βραχίονα, παῦσε δὲ χάρμης.
<hom. il. 12.390>	ἂψ δ' ἀπὸ τείχεος ἆλτο λαθών, ἵνα μή τις ̓Αχαιῶν
<hom. il. 12.391>	βλήμενον ἀθρήσειε καὶ εὐχετόῳτ' ἐπέεσσι.
<hom. il. 12.392>	Σαρπήδοντι δ' ἄχος γένετο Γλαύκου ἀπιόντος
<hom. il. 12.393>	αὐτίκ' ἐπεί τ' ἐνόησεν: ὅμως δ' οὐ λήθετο χάρμης,
<hom. il. 12.394>	ἀλλ' ὅ γε Θεστορίδην ̓Αλκμάονα δουρὶ τυχήσας
<hom. il. 12.395>	νύξ', ἐκ δ' ἔσπασεν ἔγχος: ὃ δ' ἑσπόμενος πέσε δουρὶ
<hom. il. 12.396>	πρηνής, ἀμφὶ δέ οἱ βράχε τεύχεα ποικίλα χαλκῷ,
<hom. il. 12.397>	Σαρπηδὼν δ' ἄρ' ἔπαλξιν ἑλὼν χερσὶ στιβαρῇσιν
<hom. il. 12.398>	ἕλχ', ἣ δ' ἕσπετο πᾶσα διαμπερές, αὐτὰρ ὕπερθε
<hom. il. 12.399>	τεῖχος ἐγυμνώθη, πολέεσσι δὲ θῆκε κέλευθον.

<hom. il. 12.400>	τὸν δ' Αἴας καὶ Τεῦκρος ὁμαρτήσανθ' ὃ μὲν ἰῷ
<hom. il. 12.401>	βεβλήκει τελαμῶνα περὶ στήθεσσι φαεινὸν
<hom. il. 12.402>	ἀσπίδος ἀμφιβρότης: ἀλλὰ Ζεὺς κῆρας ἄμυνε
<hom. il. 12.403>	παιδὸς ἑοῦ, μὴ νηυσὶν ἔπι πρύμνῃσι δαμείη:
<hom. il. 12.404>	Αἴας δ' ἀσπίδα νύξεν ἐπάλμενος, οὐδὲ διὰ πρὸ
<hom. il. 12.405>	ἤλυθεν ἐγχείη, στυφέλιξε δέ μιν μεμαῶτα.
<hom. il. 12.406>	χώρησεν δ' ἄρα τυτθὸν ἐπάλξιος: οὐδ' ὅ γε πάμπαν
<hom. il. 12.407>	χάζετ', ἐπεί οἱ θυμὸς ἐέλπετο κῦδος ἀρέσθαι.
<hom. il. 12.408>	κέκλετο δ' ἀντιθέοισιν ἑλιξάμενος Λυκίοισιν:
<hom. il. 12.409>	ὦ Λύκιοι τί τ' ἄρ' ὧδε μεθίετε θούριδος ἀλκῆς;
<hom. il. 12.410>	ἀργαλέον δέ μοί ἐστι καὶ ἰφθίμῳ περ ἐόντι
<hom. il. 12.411>	μούνῳ ῥηξαμένῳ θέσθαι παρὰ νηυσὶ κέλευθον:
<hom. il. 12.412>	ἀλλ' ἐφομαρτεῖτε: πλεόνων δέ τι ἔργον ἄμεινον.

<hom. il. 12.413>	ὣς ἔφαθ', οἳ δὲ ἄνακτος ὑποδείσαντες ὁμοκλὴν
<hom. il. 12.414>	μᾶλλον ἐπέβρισαν βουληφόρον ἀμφὶ ἄνακτα.
<hom. il. 12.415>	̓Αργεῖοι δ' ἑτέρωθεν ἐκαρτύναντο φάλαγγας
<hom. il. 12.416>	τείχεος ἔντοσθεν, μέγα δέ σφισι φαίνετο ἔργον:
<hom. il. 12.417>	οὔτε γὰρ ἴφθιμοι Λύκιοι Δαναῶν ἐδύναντο
<hom. il. 12.418>	τεῖχος ῥηξάμενοι θέσθαι παρὰ νηυσὶ κέλευθον,
<hom. il. 12.419>	οὔτέ ποτ' αἰχμηταὶ Δαναοὶ Λυκίους ἐδύναντο
<hom. il. 12.420>	τείχεος ἂψ ὤσασθαι, ἐπεὶ τὰ πρῶτα πέλασθεν.
<hom. il. 12.421>	ἀλλ' ὥς τ' ἀμφ' οὔροισι δύ' ἀνέρε δηριάασθον
<hom. il. 12.422>	μέτρ' ἐν χερσὶν ἔχοντες ἐπιξύνῳ ἐν ἀρούρῃ,
<hom. il. 12.423>	ὥ τ' ὀλίγῳ ἐνὶ χώρῳ ἐρίζητον περὶ ἴσης,
<hom. il. 12.424>	ὣς ἄρα τοὺς διέεργον ἐπάλξιες: οἳ δ' ὑπὲρ αὐτέων
<hom. il. 12.425>	δῄουν ἀλλήλων ἀμφὶ στήθεσσι βοείας
<hom. il. 12.426>	ἀσπίδας εὐκύκλους λαισήϊά τε πτερόεντα.
<hom. il. 12.427>	πολλοὶ δ' οὐτάζοντο κατὰ χρόα νηλέϊ χαλκῷ,
<hom. il. 12.428>	ἠμὲν ὅτεῳ στρεφθέντι μετάφρενα γυμνωθείη
<hom. il. 12.429>	μαρναμένων, πολλοὶ δὲ διαμπερὲς ἀσπίδος αὐτῆς.
<hom. il. 12.430>	πάντῃ δὴ πύργοι καὶ ἐπάλξιες αἵματι φωτῶν
<hom. il. 12.431>	ἐρράδατ' ἀμφοτέρωθεν ἀπὸ Τρώων καὶ ̓Αχαιῶν.
<hom. il. 12.432>	ἀλλ' οὐδ' ὧς ἐδύναντο φόβον ποιῆσαι ̓Αχαιῶν,
<hom. il. 12.433>	ἀλλ' ἔχον ὥς τε τάλαντα γυνὴ χερνῆτις ἀληθής,
<hom. il. 12.434>	ἥ τε σταθμὸν ἔχουσα καὶ εἴριον ἀμφὶς ἀνέλκει
<hom. il. 12.435>	ἰσάζους', ἵνα παισὶν ἀεικέα μισθὸν ἄρηται:
<hom. il. 12.436>	ὣς μὲν τῶν ἐπὶ ἶσα μάχη τέτατο πτόλεμός τε,
<hom. il. 12.437>	πρίν γ' ὅτε δὴ Ζεὺς κῦδος ὑπέρτερον ̔́Εκτορι δῶκε
<hom. il. 12.438>	Πριαμίδῃ, ὃς πρῶτος ἐσήλατο τεῖχος ̓Αχαιῶν.
<hom. il. 12.439>	ἤϋσεν δὲ διαπρύσιον Τρώεσσι γεγωνώς:
<hom. il. 12.440>	ὄρνυσθ' ἱππόδαμοι Τρῶες, ῥήγνυσθε δὲ τεῖχος
<hom. il. 12.441>	̓Αργείων καὶ νηυσὶν ἐνίετε θεσπιδαὲς πῦρ.

<hom. il. 12.442>	ὣς φάτ' ἐποτρύνων, οἳ δ' οὔασι πάντες ἄκουον,
<hom. il. 12.443>	ἴθυσαν δ' ἐπὶ τεῖχος ἀολλέες: οἳ μὲν ἔπειτα
<hom. il. 12.444>	κροσσάων ἐπέβαινον ἀκαχμένα δούρατ' ἔχοντες,
<hom. il. 12.445>	̔́Εκτωρ δ' ἁρπάξας λᾶαν φέρεν, ὅς ῥα πυλάων
<hom. il. 12.446>	ἑστήκει πρόσθε πρυμνὸς παχύς, αὐτὰρ ὕπερθεν
<hom. il. 12.447>	ὀξὺς ἔην: τὸν δ' οὔ κε δύ' ἀνέρε δήμου ἀρίστω
<hom. il. 12.448>	ῥηϊδίως ἐπ' ἄμαξαν ἀπ' οὔδεος ὀχλίσσειαν,
<hom. il. 12.449>	οἷοι νῦν βροτοί εἰς': ὃ δέ μιν ῥέα πάλλε καὶ οἶος.
<hom. il. 12.450>	τόν οἱ ἐλαφρὸν ἔθηκε Κρόνου πάϊς ἀγκυλομήτεω.
<hom. il. 12.451>	ὡς δ' ὅτε ποιμὴν ῥεῖα φέρει πόκον ἄρσενος οἰὸς
<hom. il. 12.452>	χειρὶ λαβὼν ἑτέρῃ, ὀλίγον τέ μιν ἄχθος ἐπείγει,
<hom. il. 12.453>	ὣς ̔́Εκτωρ ἰθὺς σανίδων φέρε λᾶαν ἀείρας,
<hom. il. 12.454>	αἵ ῥα πύλας εἴρυντο πύκα στιβαρῶς ἀραρυίας
<hom. il. 12.455>	δικλίδας ὑψηλάς: δοιοὶ δ' ἔντοσθεν ὀχῆες
<hom. il. 12.456>	εἶχον ἐπημοιβοί, μία δὲ κληὶ̈ς ἐπαρήρει.
<hom. il. 12.457>	στῆ δὲ μάλ' ἐγγὺς ἰών, καὶ ἐρεισάμενος βάλε μέσσας
<hom. il. 12.458>	εὖ διαβάς, ἵνα μή οἱ ἀφαυρότερον βέλος εἴη,
<hom. il. 12.459>	ῥῆξε δ' ἀπ' ἀμφοτέρους θαιρούς: πέσε δὲ λίθος εἴσω
<hom. il. 12.460>	βριθοσύνῃ, μέγα δ' ἀμφὶ πύλαι μύκον, οὐδ' ἄρ' ὀχῆες
<hom. il. 12.461>	ἐσχεθέτην, σανίδες δὲ διέτμαγεν ἄλλυδις ἄλλη
<hom. il. 12.462>	λᾶος ὑπὸ ῥιπῆς: ὃ δ' ἄρ' ἔσθορε φαίδιμος ̔́Εκτωρ
<hom. il. 12.463>	νυκτὶ θοῇ ἀτάλαντος ὑπώπια: λάμπε δὲ χαλκῷ
<hom. il. 12.464>	σμερδαλέῳ, τὸν ἕεστο περὶ χροί̈, δοιὰ δὲ χερσὶ
<hom. il. 12.465>	δοῦρ' ἔχεν: οὔ κέν τίς μιν ἐρύκακεν ἀντιβολήσας
<hom. il. 12.466>	νόσφι θεῶν ὅτ' ἐσᾶλτο πύλας: πυρὶ δ' ὄσσε δεδήει.
<hom. il. 12.467>	κέκλετο δὲ Τρώεσσιν ἑλιξάμενος καθ' ὅμιλον
<hom. il. 12.468>	τεῖχος ὑπερβαίνειν: τοὶ δ' ὀτρύνοντι πίθοντο.
<hom. il. 12.469>	αὐτίκα δ' οἳ μὲν τεῖχος ὑπέρβασαν, οἳ δὲ κατ' αὐτὰς
<hom. il. 12.470>	ποιητὰς ἐσέχυντο πύλας: Δαναοὶ δὲ φόβηθεν
<hom. il. 12.471>	νῆας ἀνὰ γλαφυράς, ὅμαδος δ' ἀλίαστος ἐτύχθη.

<hom. il. 13.1>	Ζεὺς δ' ἐπεὶ οὖν Τρῶάς τε καὶ ̔́Εκτορα νηυσὶ πέλασσε,
<hom. il. 13.2>	τοὺς μὲν ἔα παρὰ τῇσι πόνον τ' ἐχέμεν καὶ ὀϊζὺν
<hom. il. 13.3>	νωλεμέως, αὐτὸς δὲ πάλιν τρέπεν ὄσσε φαεινὼ
<hom. il. 13.4>	νόσφιν ἐφ' ἱπποπόλων Θρῃκῶν καθορώμενος αἶαν
<hom. il. 13.5>	Μυσῶν τ' ἀγχεμάχων καὶ ἀγαυῶν ἱππημολγῶν
<hom. il. 13.6>	γλακτοφάγων ̓Αβίων τε δικαιοτάτων ἀνθρώπων.
<hom. il. 13.7>	ἐς Τροίην δ' οὐ πάμπαν ἔτι τρέπεν ὄσσε φαεινώ:
<hom. il. 13.8>	οὐ γὰρ ὅ γ' ἀθανάτων τινα ἔλπετο ὃν κατὰ θυμὸν
<hom. il. 13.9>	ἐλθόντ' ἢ Τρώεσσιν ἀρηξέμεν ἢ Δαναοῖσιν.

<hom. il. 13.10>	οὐδ' ἀλαοσκοπιὴν εἶχε κρείων ἐνοσίχθων:
<hom. il. 13.11>	καὶ γὰρ ὃ θαυμάζων ἧστο πτόλεμόν τε μάχην τε
<hom. il. 13.12>	ὑψοῦ ἐπ' ἀκροτάτης κορυφῆς Σάμου ὑληέσσης
<hom. il. 13.13>	Θρηϊκίης: ἔνθεν γὰρ ἐφαίνετο πᾶσα μὲν ̓́Ιδη,
<hom. il. 13.14>	φαίνετο δὲ Πριάμοιο πόλις καὶ νῆες ̓Αχαιῶν.
<hom. il. 13.15>	ἔνθ' ἄρ' ὅ γ' ἐξ ἁλὸς ἕζετ' ἰών, ἐλέαιρε δ' ̓Αχαιοὺς
<hom. il. 13.16>	Τρωσὶν δαμναμένους, Διὶ δὲ κρατερῶς ἐνεμέσσα.

<hom. il. 13.17>	αὐτίκα δ' ἐξ ὄρεος κατεβήσετο παιπαλόεντος
<hom. il. 13.18>	κραιπνὰ ποσὶ προβιβάς: τρέμε δ' οὔρεα μακρὰ καὶ ὕλη
<hom. il. 13.19>	ποσσὶν ὑπ' ἀθανάτοισι Ποσειδάωνος ἰόντος.
<hom. il. 13.20>	τρὶς μὲν ὀρέξατ' ἰών, τὸ δὲ τέτρατον ἵκετο τέκμωρ
<hom. il. 13.21>	Αἰγάς, ἔνθα δέ οἱ κλυτὰ δώματα βένθεσι λίμνης
<hom. il. 13.22>	χρύσεα μαρμαίροντα τετεύχαται ἄφθιτα αἰεί.
<hom. il. 13.23>	ἔνθ' ἐλθὼν ὑπ' ὄχεσφι τιτύσκετο χαλκόποδ' ἵππω
<hom. il. 13.24>	ὠκυπέτα χρυσέῃσιν ἐθείρῃσιν κομόωντε,
<hom. il. 13.25>	χρυσὸν δ' αὐτὸς ἔδυνε περὶ χροί̈, γέντο δ' ἱμάσθλην
<hom. il. 13.26>	χρυσείην εὔτυκτον, ἑοῦ δ' ἐπεβήσετο δίφρου,
<hom. il. 13.27>	βῆ δ' ἐλάαν ἐπὶ κύματ': ἄταλλε δὲ κήτε' ὑπ' αὐτοῦ
<hom. il. 13.28>	πάντοθεν ἐκ κευθμῶν, οὐδ' ἠγνοίησεν ἄνακτα:
<hom. il. 13.29>	γηθοσύνῃ δὲ θάλασσα διίστατο: τοὶ δὲ πέτοντο
<hom. il. 13.30>	ῥίμφα μάλ', οὐδ' ὑπένερθε διαίνετο χάλκεος ἄξων:
<hom. il. 13.31>	τὸν δ' ἐς ̓Αχαιῶν νῆας ἐύ̈σκαρθμοι φέρον ἵπποι.

<hom. il. 13.32>	ἔστι δέ τι σπέος εὐρὺ βαθείης βένθεσι λίμνης
<hom. il. 13.33>	μεσσηγὺς Τενέδοιο καὶ ̓́Ιμβρου παιπαλοέσσης:
<hom. il. 13.34>	ἔνθ' ἵππους ἔστησε Ποσειδάων ἐνοσίχθων
<hom. il. 13.35>	λύσας ἐξ ὀχέων, παρὰ δ' ἀμβρόσιον βάλεν εἶδαρ
<hom. il. 13.36>	ἔδμεναι: ἀμφὶ δὲ ποσσὶ πέδας ἔβαλε χρυσείας
<hom. il. 13.37>	ἀρρήκτους ἀλύτους, ὄφρ' ἔμπεδον αὖθι μένοιεν
<hom. il. 13.38>	νοστήσαντα ἄνακτα: ὃ δ' ἐς στρατὸν ᾤχετ' ̓Αχαιῶν.

<hom. il. 13.39>	Τρῶες δὲ φλογὶ ἶσοι ἀολλέες ἠὲ θυέλλῃ
<hom. il. 13.40>	̔́Εκτορι Πριαμίδῃ ἄμοτον μεμαῶτες ἕποντο
<hom. il. 13.41>	ἄβρομοι αὐί̈αχοι: ἔλποντο δὲ νῆας ̓Αχαιῶν
<hom. il. 13.42>	αἱρήσειν, κτενέειν δὲ παρ' αὐτόθι πάντας ἀρίστους.
<hom. il. 13.43>	ἀλλὰ Ποσειδάων γαιήοχος ἐννοσίγαιος
<hom. il. 13.44>	̓Αργείους ὄτρυνε βαθείης ἐξ ἁλὸς ἐλθὼν
<hom. il. 13.45>	εἰσάμενος Κάλχαντι δέμας καὶ ἀτειρέα φωνήν:
<hom. il. 13.46>	Αἴαντε πρώτω προσέφη μεμαῶτε καὶ αὐτώ:
<hom. il. 13.47>	Αἴαντε σφὼ μέν τε σαώσετε λαὸν ̓Αχαιῶν
<hom. il. 13.48>	ἀλκῆς μνησαμένω, μὴ δὲ κρυεροῖο φόβοιο.
<hom. il. 13.49>	ἄλλῃ μὲν γὰρ ἔγωγ' οὐ δείδια χεῖρας ἀάπτους
<hom. il. 13.50>	Τρώων, οἳ μέγα τεῖχος ὑπερκατέβησαν ὁμίλῳ:
<hom. il. 13.51>	ἕξουσιν γὰρ πάντας ἐϋκνήμιδες ̓Αχαιοί:
<hom. il. 13.52>	τῇ δὲ δὴ αἰνότατον περιδείδια μή τι πάθωμεν,
<hom. il. 13.53>	ᾗ ῥ' ὅ γ' ὁ λυσσώδης φλογὶ εἴκελος ἡγεμονεύει
<hom. il. 13.54>	̔́Εκτωρ, ὃς Διὸς εὔχετ' ἐρισθενέος πάϊς εἶναι.
<hom. il. 13.55>	σφῶϊν δ' ὧδε θεῶν τις ἐνὶ φρεσὶ ποιήσειεν
<hom. il. 13.56>	αὐτώ θ' ἑστάμεναι κρατερῶς καὶ ἀνωγέμεν ἄλλους:
<hom. il. 13.57>	τώ κε καὶ ἐσσύμενόν περ ἐρωήσαιτ' ἀπὸ νηῶν
<hom. il. 13.58>	ὠκυπόρων, εἰ καί μιν ̓Ολύμπιος αὐτὸς ἐγείρει.

<hom. il. 13.59>	ἦ καὶ σκηπανίῳ γαιήοχος ἐννοσίγαιος
<hom. il. 13.60>	ἀμφοτέρω κεκοπὼς πλῆσεν μένεος κρατεροῖο,
<hom. il. 13.61>	γυῖα δ' ἔθηκεν ἐλαφρὰ πόδας καὶ χεῖρας ὕπερθεν.
<hom. il. 13.62>	αὐτὸς δ' ὥς τ' ἴρηξ ὠκύπτερος ὦρτο πέτεσθαι,
<hom. il. 13.63>	ὅς ῥά τ' ἀπ' αἰγίλιπος πέτρης περιμήκεος ἀρθεὶς
<hom. il. 13.64>	ὁρμήσῃ πεδίοιο διώκειν ὄρνεον ἄλλο,
<hom. il. 13.65>	ὣς ἀπὸ τῶν ἤϊξε Ποσειδάων ἐνοσίχθων.
<hom. il. 13.66>	τοῖιν δ' ἔγνω πρόσθεν ̓Οϊλῆος ταχὺς Αἴας,
<hom. il. 13.67>	αἶψα δ' ἄρ' Αἴαντα προσέφη Τελαμώνιον υἱόν:
<hom. il. 13.68>	Αἶαν ἐπεί τις νῶϊ θεῶν οἳ ̓́Ολυμπον ἔχουσι
<hom. il. 13.69>	μάντεϊ εἰδόμενος κέλεται παρὰ νηυσὶ μάχεσθαι,
<hom. il. 13.70>	οὐδ' ὅ γε Κάλχας ἐστὶ θεοπρόπος οἰωνιστής:
<hom. il. 13.71>	ἴχνια γὰρ μετόπισθε ποδῶν ἠδὲ κνημάων
<hom. il. 13.72>	ῥεῖ' ἔγνων ἀπιόντος: ἀρίγνωτοι δὲ θεοί περ:
<hom. il. 13.73>	καὶ δ' ἐμοὶ αὐτῷ θυμὸς ἐνὶ στήθεσσι φίλοισι
<hom. il. 13.74>	μᾶλλον ἐφορμᾶται πολεμίζειν ἠδὲ μάχεσθαι,
<hom. il. 13.75>	μαιμώωσι δ' ἔνερθε πόδες καὶ χεῖρες ὕπερθε.

<hom. il. 13.76>	τὸν δ' ἀπαμειβόμενος προσέφη Τελαμώνιος Αἴας:
<hom. il. 13.77>	οὕτω νῦν καὶ ἐμοὶ περὶ δούρατι χεῖρες ἄαπτοι
<hom. il. 13.78>	μαιμῶσιν, καί μοι μένος ὤρορε, νέρθε δὲ ποσσὶν
<hom. il. 13.79>	ἔσσυμαι ἀμφοτέροισι: μενοινώω δὲ καὶ οἶος
<hom. il. 13.80>	̔́Εκτορι Πριαμίδῃ ἄμοτον μεμαῶτι μάχεσθαι.

<hom. il. 13.81>	ὣς οἳ μὲν τοιαῦτα πρὸς ἀλλήλους ἀγόρευον
<hom. il. 13.82>	χάρμῃ γηθόσυνοι, τήν σφιν θεὸς ἔμβαλε θυμῷ:
<hom. il. 13.83>	τόφρα δὲ τοὺς ὄπιθεν γαιήοχος ὦρσεν ̓Αχαιούς,
<hom. il. 13.84>	οἳ παρὰ νηυσὶ θοῇσιν ἀνέψυχον φίλον ἦτορ.
<hom. il. 13.85>	τῶν ῥ' ἅμα τ' ἀργαλέῳ καμάτῳ φίλα γυῖα λέλυντο,
<hom. il. 13.86>	καί σφιν ἄχος κατὰ θυμὸν ἐγίγνετο δερκομένοισι
<hom. il. 13.87>	Τρῶας, τοὶ μέγα τεῖχος ὑπερκατέβησαν ὁμίλῳ.
<hom. il. 13.88>	τοὺς οἵ γ' εἰσορόωντες ὑπ' ὀφρύσι δάκρυα λεῖβον:
<hom. il. 13.89>	οὐ γὰρ ἔφαν φεύξεσθαι ὑπ' ἐκ κακοῦ: ἀλλ' ἐνοσίχθων
<hom. il. 13.90>	ῥεῖα μετεισάμενος κρατερὰς ὄτρυνε φάλαγγας.
<hom. il. 13.91>	Τεῦκρον ἔπι πρῶτον καὶ Λήϊτον ἦλθε κελεύων
<hom. il. 13.92>	Πηνέλεών θ' ἥρωα Θόαντά τε Δηί̈πυρόν τε
<hom. il. 13.93>	Μηριόνην τε καὶ ̓Αντίλοχον μήστωρας ἀϋτῆς:
<hom. il. 13.94>	τοὺς ὅ γ' ἐποτρύνων ἔπεα πτερόεντα προσηύδα:
<hom. il. 13.95>	αἰδὼς ̓Αργεῖοι, κοῦροι νέοι: ὔμμιν ἔγωγε
<hom. il. 13.96>	μαρναμένοισι πέποιθα σαωσέμεναι νέας ἁμάς:
<hom. il. 13.97>	εἰ δ' ὑμεῖς πολέμοιο μεθήσετε λευγαλέοιο,
<hom. il. 13.98>	νῦν δὴ εἴδεται ἦμαρ ὑπὸ Τρώεσσι δαμῆναι.
<hom. il. 13.99>	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι
<hom. il. 13.100>	δεινόν, ὃ οὔ ποτ' ἔγωγε τελευτήσεσθαι ἔφασκον,
<hom. il. 13.101>	Τρῶας ἐφ' ἡμετέρας ἰέναι νέας, οἳ τὸ πάρος περ
<hom. il. 13.102>	φυζακινῇς ἐλάφοισιν ἐοίκεσαν, αἵ τε καθ' ὕλην
<hom. il. 13.103>	θώων παρδαλίων τε λύκων τ' ἤϊα πέλονται
<hom. il. 13.104>	αὔτως ἠλάσκουσαι ἀνάλκιδες, οὐδ' ἔπι χάρμη:
<hom. il. 13.105>	ὣς Τρῶες τὸ πρίν γε μένος καὶ χεῖρας ̓Αχαιῶν
<hom. il. 13.106>	μίμνειν οὐκ ἐθέλεσκον ἐναντίον, οὐδ' ἠβαιόν:
<hom. il. 13.107>	νῦν δὲ ἑκὰς πόλιος κοίλῃς ἐπὶ νηυσὶ μάχονται
<hom. il. 13.108>	ἡγεμόνος κακότητι μεθημοσύνῃσί τε λαῶν,
<hom. il. 13.109>	οἳ κείνῳ ἐρίσαντες ἀμυνέμεν οὐκ ἐθέλουσι
<hom. il. 13.110>	νηῶν ὠκυπόρων, ἀλλὰ κτείνονται ἀν' αὐτάς.
<hom. il. 13.111>	ἀλλ' εἰ δὴ καὶ πάμπαν ἐτήτυμον αἴτιός ἐστιν
<hom. il. 13.112>	ἥρως ̓Ατρεί̈δης εὐρὺ κρείων ̓Αγαμέμνων
<hom. il. 13.113>	οὕνεκ' ἀπητίμησε ποδώκεα Πηλεί̈ωνα,
<hom. il. 13.114>	ἡμέας γ' οὔ πως ἔστι μεθιέμεναι πολέμοιο.
<hom. il. 13.115>	ἀλλ' ἀκεώμεθα θᾶσσον: ἀκεσταί τοι φρένες ἐσθλῶν.
<hom. il. 13.116>	ὑμεῖς δ' οὐκ ἔτι καλὰ μεθίετε θούριδος ἀλκῆς
<hom. il. 13.117>	πάντες ἄριστοι ἐόντες ἀνὰ στρατόν. οὐδ' ἂν ἔγωγε
<hom. il. 13.118>	ἀνδρὶ μαχεσσαίμην ὅς τις πολέμοιο μεθείη
<hom. il. 13.119>	λυγρὸς ἐών: ὑμῖν δὲ νεμεσσῶμαι περὶ κῆρι.
<hom. il. 13.120>	ὦ πέπονες τάχα δή τι κακὸν ποιήσετε μεῖζον
<hom. il. 13.121>	τῇδε μεθημοσύνῃ: ἀλλ' ἐν φρεσὶ θέσθε ἕκαστος
<hom. il. 13.122>	αἰδῶ καὶ νέμεσιν: δὴ γὰρ μέγα νεῖκος ὄρωρεν.
<hom. il. 13.123>	̔́Εκτωρ δὴ παρὰ νηυσὶ βοὴν ἀγαθὸς πολεμίζει
<hom. il. 13.124>	καρτερός, ἔρρηξεν δὲ πύλας καὶ μακρὸν ὀχῆα.

<hom. il. 13.125>	ὥς ῥα κελευτιόων γαιήοχος ὦρσεν ̓Αχαιούς.
<hom. il. 13.126>	ἀμφὶ δ' ἄρ' Αἴαντας δοιοὺς ἵσταντο φάλαγγες
<hom. il. 13.127>	καρτεραί, ἃς οὔτ' ἄν κεν ̓́Αρης ὀνόσαιτο μετελθὼν
<hom. il. 13.128>	οὔτε κ' ̓Αθηναίη λαοσσόος: οἳ γὰρ ἄριστοι
<hom. il. 13.129>	κρινθέντες Τρῶάς τε καὶ ̔́Εκτορα δῖον ἔμιμνον,
<hom. il. 13.130>	φράξαντες δόρυ δουρί, σάκος σάκεϊ προθελύμνῳ:
<hom. il. 13.131>	ἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ:
<hom. il. 13.132>	ψαῦον δ' ἱππόκομοι κόρυθες λαμπροῖσι φάλοισι
<hom. il. 13.133>	νευόντων, ὡς πυκνοὶ ἐφέστασαν ἀλλήλοισιν:
<hom. il. 13.134>	ἔγχεα δ' ἐπτύσσοντο θρασειάων ἀπὸ χειρῶν
<hom. il. 13.135>	σειόμεν': οἳ δ' ἰθὺς φρόνεον, μέμασαν δὲ μάχεσθαι.

<hom. il. 13.136>	Τρῶες δὲ προὔτυψαν ἀολλέες, ἦρχε δ' ἄρ' ̔́Εκτωρ
<hom. il. 13.137>	ἀντικρὺ μεμαώς, ὀλοοίτροχος ὣς ἀπὸ πέτρης,
<hom. il. 13.138>	ὅν τε κατὰ στεφάνης ποταμὸς χειμάρροος ὤσῃ
<hom. il. 13.139>	ῥήξας ἀσπέτῳ ὄμβρῳ ἀναιδέος ἔχματα πέτρης:
<hom. il. 13.140>	ὕψι δ' ἀναθρῴσκων πέτεται, κτυπέει δέ θ' ὑπ' αὐτοῦ
<hom. il. 13.141>	ὕλη: ὃ δ' ἀσφαλέως θέει ἔμπεδον, εἷος ἵκηται
<hom. il. 13.142>	ἰσόπεδον, τότε δ' οὔ τι κυλίνδεται ἐσσύμενός περ:
<hom. il. 13.143>	ὣς ̔́Εκτωρ εἷος μὲν ἀπείλει μέχρι θαλάσσης
<hom. il. 13.144>	ῥέα διελεύσεσθαι κλισίας καὶ νῆας ̓Αχαιῶν
<hom. il. 13.145>	κτείνων: ἀλλ' ὅτε δὴ πυκινῇς ἐνέκυρσε φάλαγξι
<hom. il. 13.146>	στῆ ῥα μάλ' ἐγχριμφθείς: οἳ δ' ἀντίοι υἷες ̓Αχαιῶν
<hom. il. 13.147>	νύσσοντες ξίφεσίν τε καὶ ἔγχεσιν ἀμφιγύοισιν
<hom. il. 13.148>	ὦσαν ἀπὸ σφείων: ὃ δὲ χασσάμενος πελεμίχθη.
<hom. il. 13.149>	ἤϋσεν δὲ διαπρύσιον Τρώεσσι γεγωνώς:
<hom. il. 13.150>	Τρῶες καὶ Λύκιοι καὶ Δάρδανοι ἀγχιμαχηταὶ
<hom. il. 13.151>	παρμένετ': οὔ τοι δηρὸν ἐμὲ σχήσουσιν ̓Αχαιοὶ
<hom. il. 13.152>	καὶ μάλα πυργηδὸν σφέας αὐτοὺς ἀρτύναντες,
<hom. il. 13.153>	ἀλλ' ὀί̈ω χάσσονται ὑπ' ἔγχεος, εἰ ἐτεόν με
<hom. il. 13.154>	ὦρσε θεῶν ὤριστος, ἐρίγδουπος πόσις ̔́Ηρης.

<hom. il. 13.155>	ὣς εἰπὼν ὄτρυνε μένος καὶ θυμὸν ἑκάστου.
<hom. il. 13.156>	Δηί̈φοβος δ' ἐν τοῖσι μέγα φρονέων ἐβεβήκει
<hom. il. 13.157>	Πριαμίδης, πρόσθεν δ' ἔχεν ἀσπίδα πάντος' ἐί̈σην
<hom. il. 13.158>	κοῦφα ποσὶ προβιβὰς καὶ ὑπασπίδια προποδίζων.
<hom. il. 13.159>	Μηριόνης δ' αὐτοῖο τιτύσκετο δουρὶ φαεινῷ
<hom. il. 13.160>	καὶ βάλεν, οὐδ' ἀφάμαρτε, κατ' ἀσπίδα πάντος' ἐί̈σην
<hom. il. 13.161>	ταυρείην: τῆς δ' οὔ τι διήλασεν, ἀλλὰ πολὺ πρὶν
<hom. il. 13.162>	ἐν καυλῷ ἐάγη δολιχὸν δόρυ: Δηί̈φοβος δὲ
<hom. il. 13.163>	ἀσπίδα ταυρείην σχέθ' ἀπὸ ἕο, δεῖσε δὲ θυμῷ
<hom. il. 13.164>	ἔγχος Μηριόναο δαί̈φρονος: αὐτὰρ ὅ γ' ἥρως
<hom. il. 13.165>	ἂψ ἑτάρων εἰς ἔθνος ἐχάζετο, χώσατο δ' αἰνῶς
<hom. il. 13.166>	ἀμφότερον, νίκης τε καὶ ἔγχεος ὃ ξυνέαξε.
<hom. il. 13.167>	βῆ δ' ἰέναι παρά τε κλισίας καὶ νῆας ̓Αχαιῶν
<hom. il. 13.168>	οἰσόμενος δόρυ μακρόν, ὅ οἱ κλισίηφι λέλειπτο.

<hom. il. 13.169>	οἳ δ' ἄλλοι μάρναντο, βοὴ δ' ἄσβεστος ὀρώρει.
<hom. il. 13.170>	Τεῦκρος δὲ πρῶτος Τελαμώνιος ἄνδρα κατέκτα
<hom. il. 13.171>	̓́Ιμβριον αἰχμητὴν πολυί̈ππου Μέντορος υἱόν:
<hom. il. 13.172>	ναῖε δὲ Πήδαιον πρὶν ἐλθεῖν υἷας ̓Αχαιῶν,
<hom. il. 13.173>	κούρην δὲ Πριάμοιο νόθην ἔχε, Μηδεσικάστην:
<hom. il. 13.174>	αὐτὰρ ἐπεὶ Δαναῶν νέες ἤλυθον ἀμφιέλισσαι,
<hom. il. 13.175>	ἂψ ἐς ̓́Ιλιον ἦλθε, μετέπρεπε δὲ Τρώεσσι,
<hom. il. 13.176>	ναῖε δὲ πὰρ Πριάμῳ: ὃ δέ μιν τίεν ἶσα τέκεσσι.
<hom. il. 13.177>	τόν ῥ' υἱὸς Τελαμῶνος ὑπ' οὔατος ἔγχεϊ μακρῷ
<hom. il. 13.178>	νύξ', ἐκ δ' ἔσπασεν ἔγχος: ὃ δ' αὖτ' ἔπεσεν μελίη ὣς
<hom. il. 13.179>	ἥ τ' ὄρεος κορυφῇ ἕκαθεν περιφαινομένοιο
<hom. il. 13.180>	χαλκῷ ταμνομένη τέρενα χθονὶ φύλλα πελάσσῃ:
<hom. il. 13.181>	ὣς πέσεν, ἀμφὶ δέ οἱ βράχε τεύχεα ποικίλα χαλκῷ.
<hom. il. 13.182>	Τεῦκρος δ' ὁρμήθη μεμαὼς ἀπὸ τεύχεα δῦσαι:
<hom. il. 13.183>	̔́Εκτωρ δ' ὁρμηθέντος ἀκόντισε δουρὶ φαεινῷ.
<hom. il. 13.184>	ἀλλ' ὃ μὲν ἄντα ἰδὼν ἠλεύατο χάλκεον ἔγχος
<hom. il. 13.185>	τυτθόν: ὃ δ' ̓Αμφίμαχον Κτεάτου υἷ' ̓Ακτορίωνος
<hom. il. 13.186>	νισόμενον πόλεμον δὲ κατὰ στῆθος βάλε δουρί:
<hom. il. 13.187>	δούπησεν δὲ πεσών, ἀράβησε δὲ τεύχε' ἐπ' αὐτῷ.
<hom. il. 13.188>	̔́Εκτωρ δ' ὁρμήθη κόρυθα κροτάφοις ἀραρυῖαν
<hom. il. 13.189>	κρατὸς ἀφαρπάξαι μεγαλήτορος ̓Αμφιμάχοιο:
<hom. il. 13.190>	Αἴας δ' ὁρμηθέντος ὀρέξατο δουρὶ φαεινῷ
<hom. il. 13.191>	̔́Εκτορος: ἀλλ' οὔ πῃ χροὸς εἴσατο, πᾶς δ' ἄρα χαλκῷ
<hom. il. 13.192>	σμερδαλέῳ κεκάλυφθ': ὃ δ' ἄρ' ἀσπίδος ὀμφαλὸν οὖτα,
<hom. il. 13.193>	ὦσε δέ μιν σθένεϊ μεγάλῳ: ὃ δὲ χάσσατ' ὀπίσσω
<hom. il. 13.194>	νεκρῶν ἀμφοτέρων, τοὺς δ' ἐξείρυσσαν ̓Αχαιοί.
<hom. il. 13.195>	̓Αμφίμαχον μὲν ἄρα Στιχίος δῖός τε Μενεσθεὺς
<hom. il. 13.196>	ἀρχοὶ ̓Αθηναίων κόμισαν μετὰ λαὸν ̓Αχαιῶν:
<hom. il. 13.197>	̓́Ιμβριον αὖτ' Αἴαντε μεμαότε θούριδος ἀλκῆς
<hom. il. 13.198>	ὥς τε δύ' αἶγα λέοντε κυνῶν ὕπο καρχαροδόντων
<hom. il. 13.199>	ἁρπάξαντε φέρητον ἀνὰ ῥωπήϊα πυκνὰ
<hom. il. 13.200>	ὑψοῦ ὑπὲρ γαίης μετὰ γαμφηλῇσιν ἔχοντε,
<hom. il. 13.201>	ὥς ῥα τὸν ὑψοῦ ἔχοντε δύω Αἴαντε κορυστὰ
<hom. il. 13.202>	τεύχεα συλήτην: κεφαλὴν δ' ἁπαλῆς ἀπὸ δειρῆς
<hom. il. 13.203>	κόψεν ̓Οϊλιάδης κεχολωμένος ̓Αμφιμάχοιο,
<hom. il. 13.204>	ἧκε δέ μιν σφαιρηδὸν ἑλιξάμενος δι' ὁμίλου:
<hom. il. 13.205>	̔́Εκτορι δὲ προπάροιθε ποδῶν πέσεν ἐν κονίῃσι.

<hom. il. 13.206>	καὶ τότε δὴ περὶ κῆρι Ποσειδάων ἐχολώθη
<hom. il. 13.207>	υἱωνοῖο πεσόντος ἐν αἰνῇ δηϊοτῆτι,
<hom. il. 13.208>	βῆ δ' ἰέναι παρά τε κλισίας καὶ νῆας ̓Αχαιῶν
<hom. il. 13.209>	ὀτρυνέων Δαναούς, Τρώεσσι δὲ κήδεα τεῦχεν.
<hom. il. 13.210>	̓Ιδομενεὺς δ' ἄρα οἱ δουρικλυτὸς ἀντεβόλησεν
<hom. il. 13.211>	ἐρχόμενος παρ' ἑταίρου, ὅ οἱ νέον ἐκ πολέμοιο
<hom. il. 13.212>	ἦλθε κατ' ἰγνύην βεβλημένος ὀξέϊ χαλκῷ.
<hom. il. 13.213>	τὸν μὲν ἑταῖροι ἔνεικαν, ὃ δ' ἰητροῖς ἐπιτείλας
<hom. il. 13.214>	ἤϊεν ἐς κλισίην: ἔτι γὰρ πολέμοιο μενοίνα
<hom. il. 13.215>	ἀντιάαν: τὸν δὲ προσέφη κρείων ἐνοσίχθων
<hom. il. 13.216>	εἰσάμενος φθογγὴν ̓Ανδραίμονος υἷϊ Θόαντι
<hom. il. 13.217>	ὃς πάσῃ Πλευρῶνι καὶ αἰπεινῇ Καλυδῶνι
<hom. il. 13.218>	Αἰτωλοῖσιν ἄνασσε, θεὸς δ' ὣς τίετο δήμῳ:
<hom. il. 13.219>	̓Ιδομενεῦ Κρητῶν βουληφόρε ποῦ τοι ἀπειλαὶ
<hom. il. 13.220>	οἴχονται, τὰς Τρωσὶν ἀπείλεον υἷες ̓Αχαιῶν;

<hom. il. 13.221>	τὸν δ' αὖτ' ̓Ιδομενεὺς Κρητῶν ἀγὸς ἀντίον ηὔδα:
<hom. il. 13.222>	ὦ Θόαν οὔ τις ἀνὴρ νῦν γ' αἴτιος, ὅσσον ἔγωγε
<hom. il. 13.223>	γιγνώσκω: πάντες γὰρ ἐπιστάμεθα πτολεμίζειν.
<hom. il. 13.224>	οὔτέ τινα δέος ἴσχει ἀκήριον οὔτέ τις ὄκνῳ
<hom. il. 13.225>	εἴκων ἀνδύεται πόλεμον κακόν: ἀλλά που οὕτω
<hom. il. 13.226>	μέλλει δὴ φίλον εἶναι ὑπερμενέϊ Κρονίωνι
<hom. il. 13.227>	νωνύμνους ἀπολέσθαι ἀπ' ̓́Αργεος ἐνθάδ' ̓Αχαιούς.
<hom. il. 13.228>	ἀλλὰ Θόαν, καὶ γὰρ τὸ πάρος μενεδήϊος ἦσθα,
<hom. il. 13.229>	ὀτρύνεις δὲ καὶ ἄλλον ὅθι μεθιέντα ἴδηαι:
<hom. il. 13.230>	τὼ νῦν μήτ' ἀπόληγε κέλευέ τε φωτὶ ἑκάστῳ.

<hom. il. 13.231>	τὸν δ' ἠμείβετ' ἔπειτα Ποσειδάων ἐνοσίχθων:
<hom. il. 13.232>	̓Ιδομενεῦ μὴ κεῖνος ἀνὴρ ἔτι νοστήσειεν
<hom. il. 13.233>	ἐκ Τροίης, ἀλλ' αὖθι κυνῶν μέλπηθρα γένοιτο,
<hom. il. 13.234>	ὅς τις ἐπ' ἤματι τῷδε ἑκὼν μεθίῃσι μάχεσθαι.
<hom. il. 13.235>	ἀλλ' ἄγε τεύχεα δεῦρο λαβὼν ἴθι: ταῦτα δ' ἅμα χρὴ
<hom. il. 13.236>	σπεύδειν, αἴ κ' ὄφελός τι γενώμεθα καὶ δύ' ἐόντε.
<hom. il. 13.237>	συμφερτὴ δ' ἀρετὴ πέλει ἀνδρῶν καὶ μάλα λυγρῶν,
<hom. il. 13.238>	νῶϊ δὲ καί κ' ἀγαθοῖσιν ἐπισταίμεσθα μάχεσθαι.

<hom. il. 13.239>	ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν:
<hom. il. 13.240>	̓Ιδομενεὺς δ' ὅτε δὴ κλισίην εὔτυκτον ἵκανε
<hom. il. 13.241>	δύσετο τεύχεα καλὰ περὶ χροί̈, γέντο δὲ δοῦρε,
<hom. il. 13.242>	βῆ δ' ἴμεν ἀστεροπῇ ἐναλίγκιος, ἥν τε Κρονίων
<hom. il. 13.243>	χειρὶ λαβὼν ἐτίναξεν ἀπ' αἰγλήεντος ̓Ολύμπου
<hom. il. 13.244>	δεικνὺς σῆμα βροτοῖσιν: ἀρίζηλοι δέ οἱ αὐγαί:
<hom. il. 13.245>	ὣς τοῦ χαλκὸς ἔλαμπε περὶ στήθεσσι θέοντος.
<hom. il. 13.246>	Μηριόνης δ' ἄρα οἱ θεράπων ἐὺ̈ς ἀντεβόλησεν
<hom. il. 13.247>	ἐγγὺς ἔτι κλισίης: μετὰ γὰρ δόρυ χάλκεον ᾔει
<hom. il. 13.248>	οἰσόμενος: τὸν δὲ προσέφη σθένος ̓Ιδομενῆος:
<hom. il. 13.249>	Μηριόνη Μόλου υἱὲ πόδας ταχὺ φίλταθ' ἑταίρων
<hom. il. 13.250>	τίπτ' ἦλθες πόλεμόν τε λιπὼν καὶ δηϊοτῆτα;
<hom. il. 13.251>	ἠέ τι βέβληαι, βέλεος δέ σε τείρει ἀκωκή,
<hom. il. 13.252>	ἦέ τευ ἀγγελίης μετ' ἔμ' ἤλυθες; οὐδέ τοι αὐτὸς
<hom. il. 13.253>	ἧσθαι ἐνὶ κλισίῃσι λιλαίομαι, ἀλλὰ μάχεσθαι.

<hom. il. 13.254>	τὸν δ' αὖ Μηριόνης πεπνυμένος ἀντίον ηὔδα:
<hom. il. 13.255>	̓Ιδομενεῦ, Κρητῶν βουληφόρε χαλκοχιτώνων,
<hom. il. 13.256>	ἔρχομαι εἴ τί τοι ἔγχος ἐνὶ κλισίῃσι λέλειπται
<hom. il. 13.257>	οἰσόμενος: τό νυ γὰρ κατεάξαμεν ὃ πρὶν ἔχεσκον
<hom. il. 13.258>	ἀσπίδα Δηϊφόβοιο βαλὼν ὑπερηνορέοντος.

<hom. il. 13.259>	τὸν δ' αὖτ' ̓Ιδομενεὺς Κρητῶν ἀγὸς ἀντίον ηὔδα:
<hom. il. 13.260>	δούρατα δ' αἴ κ' ἐθέλῃσθα καὶ ἓν καὶ εἴκοσι δήεις
<hom. il. 13.261>	ἑσταότ' ἐν κλισίῃ πρὸς ἐνώπια παμφανόωντα
<hom. il. 13.262>	Τρώϊα, τὰ κταμένων ἀποαίνυμαι: οὐ γὰρ ὀί̈ω
<hom. il. 13.263>	ἀνδρῶν δυσμενέων ἑκὰς ἱστάμενος πολεμίζειν.
<hom. il. 13.264>	τώ μοι δούρατά τ' ἔστι καὶ ἀσπίδες ὀμφαλόεσσαι
<hom. il. 13.265>	καὶ κόρυθες καὶ θώρηκες λαμπρὸν γανόωντες.

<hom. il. 13.266>	τὸν δ' αὖ Μηριόνης πεπνυμένος ἀντίον ηὔδα:
<hom. il. 13.267>	καί τοι ἐμοὶ παρά τε κλισίῃ καὶ νηὶ̈ μελαίνῃ
<hom. il. 13.268>	πόλλ' ἔναρα Τρώων: ἀλλ' οὐ σχεδόν ἐστιν ἑλέσθαι.
<hom. il. 13.269>	οὐδὲ γὰρ οὐδ' ἐμέ φημι λελασμένον ἔμμεναι ἀλκῆς,
<hom. il. 13.270>	ἀλλὰ μετὰ πρώτοισι μάχην ἀνὰ κυδιάνειραν
<hom. il. 13.271>	ἵσταμαι, ὁππότε νεῖκος ὀρώρηται πολέμοιο.
<hom. il. 13.272>	ἄλλόν πού τινα μᾶλλον ̓Αχαιῶν χαλκοχιτώνων
<hom. il. 13.273>	λήθω μαρνάμενος, σὲ δὲ ἴδμεναι αὐτὸν ὀί̈ω.

<hom. il. 13.274>	τὸν δ' αὖτ' ̓Ιδομενεὺς Κρητῶν ἀγὸς ἀντίον ηὔδα:
<hom. il. 13.275>	οἶδ' ἀρετὴν οἷός ἐσσι: τί σε χρὴ ταῦτα λέγεσθαι;
<hom. il. 13.276>	εἰ γὰρ νῦν παρὰ νηυσὶ λεγοίμεθα πάντες ἄριστοι
<hom. il. 13.277>	ἐς λόχον, ἔνθα μάλιστ' ἀρετὴ διαείδεται ἀνδρῶν,
<hom. il. 13.278>	ἔνθ' ὅ τε δειλὸς ἀνὴρ ὅς τ' ἄλκιμος ἐξεφαάνθη:
<hom. il. 13.279>	τοῦ μὲν γάρ τε κακοῦ τρέπεται χρὼς ἄλλυδις ἄλλῃ,
<hom. il. 13.280>	οὐδέ οἱ ἀτρέμας ἧσθαι ἐρητύετ' ἐν φρεσὶ θυμός,
<hom. il. 13.281>	ἀλλὰ μετοκλάζει καὶ ἐπ' ἀμφοτέρους πόδας ἵζει,
<hom. il. 13.282>	ἐν δέ τέ οἱ κραδίη μεγάλα στέρνοισι πατάσσει
<hom. il. 13.283>	κῆρας ὀϊομένῳ, πάταγος δέ τε γίγνετ' ὀδόντων:
<hom. il. 13.284>	τοῦ δ' ἀγαθοῦ οὔτ' ἂρ τρέπεται χρὼς οὔτέ τι λίην
<hom. il. 13.285>	ταρβεῖ, ἐπειδὰν πρῶτον ἐσίζηται λόχον ἀνδρῶν,
<hom. il. 13.286>	ἀρᾶται δὲ τάχιστα μιγήμεναι ἐν δαὶ̈ λυγρῇ:
<hom. il. 13.287>	οὐδέ κεν ἔνθα τεόν γε μένος καὶ χεῖρας ὄνοιτο.
<hom. il. 13.288>	εἴ περ γάρ κε βλεῖο πονεύμενος ἠὲ τυπείης
<hom. il. 13.289>	οὐκ ἂν ἐν αὐχέν' ὄπισθε πέσοι βέλος οὐδ' ἐνὶ νώτῳ,
<hom. il. 13.290>	ἀλλά κεν ἢ στέρνων ἢ νηδύος ἀντιάσειε
<hom. il. 13.291>	πρόσσω ἱεμένοιο μετὰ προμάχων ὀαριστύν.
<hom. il. 13.292>	ἀλλ' ἄγε μηκέτι ταῦτα λεγώμεθα νηπύτιοι ὣς
<hom. il. 13.293>	ἑσταότες, μή πού τις ὑπερφιάλως νεμεσήσῃ:
<hom. il. 13.294>	ἀλλὰ σύ γε κλισίην δὲ κιὼν ἕλευ ὄβριμον ἔγχος.

<hom. il. 13.295>	ὣς φάτο, Μηριόνης δὲ θοῷ ἀτάλαντος ̓́Αρηϊ
<hom. il. 13.296>	καρπαλίμως κλισίηθεν ἀνείλετο χάλκεον ἔγχος,
<hom. il. 13.297>	βῆ δὲ μετ' ̓Ιδομενῆα μέγα πτολέμοιο μεμηλώς.
<hom. il. 13.298>	οἷος δὲ βροτολοιγὸς ̓́Αρης πόλεμον δὲ μέτεισι,
<hom. il. 13.299>	τῷ δὲ Φόβος φίλος υἱὸς ἅμα κρατερὸς καὶ ἀταρβὴς
<hom. il. 13.300>	ἕσπετο, ὅς τ' ἐφόβησε ταλάφρονά περ πολεμιστήν:
<hom. il. 13.301>	τὼ μὲν ἄρ' ἐκ Θρῄκης ̓Εφύρους μέτα θωρήσσεσθον,
<hom. il. 13.302>	ἠὲ μετὰ Φλεγύας μεγαλήτορας: οὐδ' ἄρα τώ γε
<hom. il. 13.303>	ἔκλυον ἀμφοτέρων, ἑτέροισι δὲ κῦδος ἔδωκαν:
<hom. il. 13.304>	τοῖοι Μηριόνης τε καὶ ̓Ιδομενεὺς ἀγοὶ ἀνδρῶν
<hom. il. 13.305>	ἤϊσαν ἐς πόλεμον κεκορυθμένοι αἴθοπι χαλκῷ.
<hom. il. 13.306>	τὸν καὶ Μηριόνης πρότερος πρὸς μῦθον ἔειπε:
<hom. il. 13.307>	Δευκαλίδη πῇ τὰρ μέμονας καταδῦναι ὅμιλον;
<hom. il. 13.308>	ἢ ἐπὶ δεξιόφιν παντὸς στρατοῦ, ἦ ἀνὰ μέσσους,
<hom. il. 13.309>	ἦ ἐπ' ἀριστερόφιν; ἐπεὶ οὔ ποθι ἔλπομαι οὕτω
<hom. il. 13.310>	δεύεσθαι πολέμοιο κάρη κομόωντας ̓Αχαιούς.

<hom. il. 13.311>	τὸν δ' αὖτ' ̓Ιδομενεὺς Κρητῶν ἀγὸς ἀντίον ηὔδα:
<hom. il. 13.312>	νηυσὶ μὲν ἐν μέσσῃσιν ἀμύνειν εἰσὶ καὶ ἄλλοι
<hom. il. 13.313>	Αἴαντές τε δύω Τεῦκρός θ', ὃς ἄριστος ̓Αχαιῶν
<hom. il. 13.314>	τοξοσύνῃ, ἀγαθὸς δὲ καὶ ἐν σταδίῃ ὑσμίνῃ:
<hom. il. 13.315>	οἵ μιν ἅδην ἐλόωσι καὶ ἐσσύμενον πολέμοιο
<hom. il. 13.316>	̔́Εκτορα Πριαμίδην, καὶ εἰ μάλα καρτερός ἐστιν.
<hom. il. 13.317>	αἰπύ οἱ ἐσσεῖται μάλα περ μεμαῶτι μάχεσθαι
<hom. il. 13.318>	κείνων νικήσαντι μένος καὶ χεῖρας ἀάπτους
<hom. il. 13.319>	νῆας ἐνιπρῆσαι, ὅτε μὴ αὐτός γε Κρονίων
<hom. il. 13.320>	ἐμβάλοι αἰθόμενον δαλὸν νήεσσι θοῇσιν.
<hom. il. 13.321>	ἀνδρὶ δέ κ' οὐκ εἴξειε μέγας Τελαμώνιος Αἴας,
<hom. il. 13.322>	ὃς θνητός τ' εἴη καὶ ἔδοι Δημήτερος ἀκτὴν
<hom. il. 13.323>	χαλκῷ τε ῥηκτὸς μεγάλοισί τε χερμαδίοισιν.
<hom. il. 13.324>	οὐδ' ἂν ̓Αχιλλῆϊ ῥηξήνορι χωρήσειεν
<hom. il. 13.325>	ἔν γ' αὐτοσταδίῃ: ποσὶ δ' οὔ πως ἔστιν ἐρίζειν.
<hom. il. 13.326>	νῶϊν δ' ὧδ' ἐπ' ἀριστέρ' ἔχε στρατοῦ, ὄφρα τάχιστα
<hom. il. 13.327>	εἴδομεν ἠέ τῳ εὖχος ὀρέξομεν, ἦέ τις ἡμῖν.

<hom. il. 13.328>	ὣς φάτο, Μηριόνης δὲ θοῷ ἀτάλαντος ̓́Αρηϊ
<hom. il. 13.329>	ἦρχ' ἴμεν, ὄφρ' ἀφίκοντο κατὰ στρατὸν ᾗ μιν ἀνώγει,

<hom. il. 13.330>	οἳ δ' ὡς ̓Ιδομενῆα ἴδον φλογὶ εἴκελον ἀλκὴν
<hom. il. 13.331>	αὐτὸν καὶ θεράποντα σὺν ἔντεσι δαιδαλέοισι,
<hom. il. 13.332>	κεκλόμενοι καθ' ὅμιλον ἐπ' αὐτῷ πάντες ἔβησαν:
<hom. il. 13.333>	τῶν δ' ὁμὸν ἵστατο νεῖκος ἐπὶ πρυμνῇσι νέεσσιν.
<hom. il. 13.334>	ὡς δ' ὅθ' ὑπὸ λιγέων ἀνέμων σπέρχωσιν ἄελλαι
<hom. il. 13.335>	ἤματι τῷ ὅτε τε πλείστη κόνις ἀμφὶ κελεύθους,
<hom. il. 13.336>	οἵ τ' ἄμυδις κονίης μεγάλην ἱστᾶσιν ὀμίχλην,
<hom. il. 13.337>	ὣς ἄρα τῶν ὁμός' ἦλθε μάχη, μέμασαν δ' ἐνὶ θυμῷ
<hom. il. 13.338>	ἀλλήλους καθ' ὅμιλον ἐναιρέμεν ὀξέϊ χαλκῷ.
<hom. il. 13.339>	ἔφριξεν δὲ μάχη φθισίμβροτος ἐγχείῃσι
<hom. il. 13.340>	μακρῇς, ἃς εἶχον ταμεσίχροας: ὄσσε δ' ἄμερδεν
<hom. il. 13.341>	αὐγὴ χαλκείη κορύθων ἄπο λαμπομενάων
<hom. il. 13.342>	θωρήκων τε νεοσμήκτων σακέων τε φαεινῶν
<hom. il. 13.343>	ἐρχομένων ἄμυδις: μάλα κεν θρασυκάρδιος εἴη
<hom. il. 13.344>	ὃς τότε γηθήσειεν ἰδὼν πόνον οὐδ' ἀκάχοιτο.

<hom. il. 13.345>	τὼ δ' ἀμφὶς φρονέοντε δύω Κρόνου υἷε κραταιὼ
<hom. il. 13.346>	ἀνδράσιν ἡρώεσσιν ἐτεύχετον ἄλγεα λυγρά.
<hom. il. 13.347>	Ζεὺς μέν ῥα Τρώεσσι καὶ ̔́Εκτορι βούλετο νίκην
<hom. il. 13.348>	κυδαίνων ̓Αχιλῆα πόδας ταχύν: οὐδέ τι πάμπαν
<hom. il. 13.349>	ἤθελε λαὸν ὀλέσθαι ̓Αχαιϊκὸν ̓Ιλιόθι πρό,
<hom. il. 13.350>	ἀλλὰ Θέτιν κύδαινε καὶ υἱέα καρτερόθυμον.
<hom. il. 13.351>	̓Αργείους δὲ Ποσειδάων ὀρόθυνε μετελθὼν
<hom. il. 13.352>	λάθρῃ ὑπεξαναδὺς πολιῆς ἁλός: ἤχθετο γάρ ῥα
<hom. il. 13.353>	Τρωσὶν δαμναμένους, Διὶ δὲ κρατερῶς ἐνεμέσσα.
<hom. il. 13.354>	ἦ μὰν ἀμφοτέροισιν ὁμὸν γένος ἠδ' ἴα πάτρη,
<hom. il. 13.355>	ἀλλὰ Ζεὺς πρότερος γεγόνει καὶ πλείονα ᾔδη.
<hom. il. 13.356>	τώ ῥα καὶ ἀμφαδίην μὲν ἀλεξέμεναι ἀλέεινε,
<hom. il. 13.357>	λάθρῃ δ' αἰὲν ἔγειρε κατὰ στρατὸν ἀνδρὶ ἐοικώς.
<hom. il. 13.358>	τοὶ δ' ἔριδος κρατερῆς καὶ ὁμοιί̈ου πτολέμοιο
<hom. il. 13.359>	πεῖραρ ἐπαλλάξαντες ἐπ' ἀμφοτέροισι τάνυσσαν
<hom. il. 13.360>	ἄρρηκτόν τ' ἄλυτόν τε, τὸ πολλῶν γούνατ' ἔλυσεν.

<hom. il. 13.361>	ἔνθα μεσαιπόλιός περ ἐὼν Δαναοῖσι κελεύσας
<hom. il. 13.362>	̓Ιδομενεὺς Τρώεσσι μετάλμενος ἐν φόβον ὦρσε.
<hom. il. 13.363>	πέφνε γὰρ ̓Οθρυονῆα Καβησόθεν ἔνδον ἐόντα,
<hom. il. 13.364>	ὅς ῥα νέον πολέμοιο μετὰ κλέος εἰληλούθει,
<hom. il. 13.365>	ᾔτεε δὲ Πριάμοιο θυγατρῶν εἶδος ἀρίστην
<hom. il. 13.366>	Κασσάνδρην ἀνάεδνον, ὑπέσχετο δὲ μέγα ἔργον,
<hom. il. 13.367>	ἐκ Τροίης ἀέκοντας ἀπωσέμεν υἷας ̓Αχαιῶν.
<hom. il. 13.368>	τῷ δ' ὁ γέρων Πρίαμος ὑπό τ' ἔσχετο καὶ κατένευσε
<hom. il. 13.369>	δωσέμεναι: ὃ δὲ μάρναθ' ὑποσχεσίῃσι πιθήσας.
<hom. il. 13.370>	̓Ιδομενεὺς δ' αὐτοῖο τιτύσκετο δουρὶ φαεινῷ,
<hom. il. 13.371>	καὶ βάλεν ὕψι βιβάντα τυχών: οὐδ' ἤρκεσε θώρηξ
<hom. il. 13.372>	χάλκεος, ὃν φορέεσκε, μέσῃ δ' ἐν γαστέρι πῆξε.
<hom. il. 13.373>	δούπησεν δὲ πεσών: ὃ δ' ἐπεύξατο φώνησέν τε:
<hom. il. 13.374>	̓Οθρυονεῦ περὶ δή σε βροτῶν αἰνίζομ' ἁπάντων
<hom. il. 13.375>	εἰ ἐτεὸν δὴ πάντα τελευτήσεις ὅς' ὑπέστης
<hom. il. 13.376>	Δαρδανίδῃ Πριάμῳ: ὃ δ' ὑπέσχετο θυγατέρα ἥν.
<hom. il. 13.377>	καί κέ τοι ἡμεῖς ταῦτά γ' ὑποσχόμενοι τελέσαιμεν,
<hom. il. 13.378>	δοῖμεν δ' ̓Ατρεί̈δαο θυγατρῶν εἶδος ἀρίστην
<hom. il. 13.379>	̓́Αργεος ἐξαγαγόντες ὀπυιέμεν, εἴ κε σὺν ἄμμιν
<hom. il. 13.380>	̓Ιλίου ἐκπέρσῃς εὖ ναιόμενον πτολίεθρον.
<hom. il. 13.381>	ἀλλ' ἕπε', ὄφρ' ἐπὶ νηυσὶ συνώμεθα ποντοπόροισιν
<hom. il. 13.382>	ἀμφὶ γάμῳ, ἐπεὶ οὔ τοι ἐεδνωταὶ κακοί εἰμεν.

<hom. il. 13.383>	ὣς εἰπὼν ποδὸς ἕλκε κατὰ κρατερὴν ὑσμίνην
<hom. il. 13.384>	ἥρως ̓Ιδομενεύς: τῷ δ' ̓́Ασιος ἦλθ' ἐπαμύντωρ
<hom. il. 13.385>	πεζὸς πρόσθ' ἵππων: τὼ δὲ πνείοντε κατ' ὤμων
<hom. il. 13.386>	αἰὲν ἔχ' ἡνίοχος θεράπων: ὃ δὲ ἵετο θυμῷ
<hom. il. 13.387>	̓Ιδομενῆα βαλεῖν: ὃ δέ μιν φθάμενος βάλε δουρὶ
<hom. il. 13.388>	λαιμὸν ὑπ' ἀνθερεῶνα, διὰ πρὸ δὲ χαλκὸν ἔλασσεν.
<hom. il. 13.389>	ἤριπε δ' ὡς ὅτε τις δρῦς ἤριπεν ἢ ἀχερωὶ̈ς
<hom. il. 13.390>	ἠὲ πίτυς βλωθρή, τήν τ' οὔρεσι τέκτονες ἄνδρες
<hom. il. 13.391>	ἐξέταμον πελέκεσσι νεήκεσι νήϊον εἶναι:
<hom. il. 13.392>	ὣς ὃ πρόσθ' ἵππων καὶ δίφρου κεῖτο τανυσθεὶς
<hom. il. 13.393>	βεβρυχὼς κόνιος δεδραγμένος αἱματοέσσης.
<hom. il. 13.394>	ἐκ δέ οἱ ἡνίοχος πλήγη φρένας ἃς πάρος εἶχεν,
<hom. il. 13.395>	οὐδ' ὅ γ' ἐτόλμησεν δηί̈ων ὑπὸ χεῖρας ἀλύξας
<hom. il. 13.396>	ἂψ ἵππους στρέψαι, τὸν δ' ̓Αντίλοχος μενεχάρμης
<hom. il. 13.397>	δουρὶ μέσον περόνησε τυχών: οὐδ' ἤρκεσε θώρηξ
<hom. il. 13.398>	χάλκεος ὃν φορέεσκε, μέσῃ δ' ἐν γαστέρι πῆξεν.
<hom. il. 13.399>	αὐτὰρ ὃ ἀσθμαίνων εὐεργέος ἔκπεσε δίφρου,
<hom. il. 13.400>	ἵππους δ' ̓Αντίλοχος μεγαθύμου Νέστορος υἱὸς
<hom. il. 13.401>	ἐξέλασε Τρώων μετ' ἐϋκνήμιδας ̓Αχαιούς.

<hom. il. 13.402>	Δηί̈φοβος δὲ μάλα σχεδὸν ἤλυθεν ̓Ιδομενῆος
<hom. il. 13.403>	̓Ασίου ἀχνύμενος, καὶ ἀκόντισε δουρὶ φαεινῷ.
<hom. il. 13.404>	ἀλλ' ὃ μὲν ἄντα ἰδὼν ἠλεύατο χάλκεον ἔγχος
<hom. il. 13.405>	̓Ιδομενεύς: κρύφθη γὰρ ὑπ' ἀσπίδι πάντος' ἐί̈σῃ,
<hom. il. 13.406>	τὴν ἄρ' ὅ γε ῥινοῖσι βοῶν καὶ νώροπι χαλκῷ
<hom. il. 13.407>	δινωτὴν φορέεσκε, δύω κανόνεσς' ἀραρυῖαν:
<hom. il. 13.408>	τῇ ὕπο πᾶς ἐάλη, τὸ δ' ὑπέρπτατο χάλκεον ἔγχος,
<hom. il. 13.409>	καρφαλέον δέ οἱ ἀσπὶς ἐπιθρέξαντος ἄϋσεν
<hom. il. 13.410>	ἔγχεος: οὐδ' ἅλιόν ῥα βαρείης χειρὸς ἀφῆκεν,
<hom. il. 13.411>	ἀλλ' ἔβαλ' ̔Ιππασίδην ̔Υψήνορα ποιμένα λαῶν
<hom. il. 13.412>	ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσε.
<hom. il. 13.413>	Δηί̈φοβος δ' ἔκπαγλον ἐπεύξατο μακρὸν ἀύ̈σας:
<hom. il. 13.414>	οὐ μὰν αὖτ' ἄτιτος κεῖτ' ̓́Ασιος, ἀλλά ἕ φημι
<hom. il. 13.415>	εἰς ̓́Αϊδός περ ἰόντα πυλάρταο κρατεροῖο
<hom. il. 13.416>	γηθήσειν κατὰ θυμόν, ἐπεί ῥά οἱ ὤπασα πομπόν.

<hom. il. 13.417>	ὣς ἔφατ', ̓Αργείοισι δ' ἄχος γένετ' εὐξαμένοιο,
<hom. il. 13.418>	̓Αντιλόχῳ δὲ μάλιστα δαί̈φρονι θυμὸν ὄρινεν:
<hom. il. 13.419>	ἀλλ' οὐδ' ἀχνύμενός περ ἑοῦ ἀμέλησεν ἑταίρου,
<hom. il. 13.420>	ἀλλὰ θέων περίβη καί οἱ σάκος ἀμφεκάλυψε.
<hom. il. 13.421>	τὸν μὲν ἔπειθ' ὑποδύντε δύω ἐρίηρες ἑταῖροι
<hom. il. 13.422>	Μηκιστεὺς ̓Εχίοιο πάϊς καὶ δῖος ̓Αλάστωρ,
<hom. il. 13.423>	νῆας ἔπι γλαφυρὰς φερέτην βαρέα στενάχοντα.

<hom. il. 13.424>	̓Ιδομενεὺς δ' οὐ λῆγε μένος μέγα, ἵετο δ' αἰεὶ
<hom. il. 13.425>	ἠέ τινα Τρώων ἐρεβεννῇ νυκτὶ καλύψαι
<hom. il. 13.426>	ἢ αὐτὸς δουπῆσαι ἀμύνων λοιγὸν ̓Αχαιοῖς.
<hom. il. 13.427>	ἔνθ' Αἰσυήταο διοτρεφέος φίλον υἱὸν
<hom. il. 13.428>	ἥρω' ̓Αλκάθοον, γαμβρὸς δ' ἦν ̓Αγχίσαο,
<hom. il. 13.429>	πρεσβυτάτην δ' ὤπυιε θυγατρῶν ̔Ιπποδάμειαν
<hom. il. 13.430>	τὴν περὶ κῆρι φίλησε πατὴρ καὶ πότνια μήτηρ
<hom. il. 13.431>	ἐν μεγάρῳ: πᾶσαν γὰρ ὁμηλικίην ἐκέκαστο
<hom. il. 13.432>	κάλλεϊ καὶ ἔργοισιν ἰδὲ φρεσί: τοὔνεκα καί μιν
<hom. il. 13.433>	γῆμεν ἀνὴρ ὤριστος ἐνὶ Τροίῃ εὐρείῃ:
<hom. il. 13.434>	τὸν τόθ' ὑπ' ̓Ιδομενῆϊ Ποσειδάων ἐδάμασσε
<hom. il. 13.435>	θέλξας ὄσσε φαεινά, πέδησε δὲ φαίδιμα γυῖα:
<hom. il. 13.436>	οὔτε γὰρ ἐξοπίσω φυγέειν δύνατ' οὔτ' ἀλέασθαι,
<hom. il. 13.437>	ἀλλ' ὥς τε στήλην ἢ δένδρεον ὑψιπέτηλον
<hom. il. 13.438>	ἀτρέμας ἑσταότα στῆθος μέσον οὔτασε δουρὶ
<hom. il. 13.439>	ἥρως ̓Ιδομενεύς, ῥῆξεν δέ οἱ ἀμφὶ χιτῶνα
<hom. il. 13.440>	χάλκεον, ὅς οἱ πρόσθεν ἀπὸ χροὸς ἤρκει ὄλεθρον:
<hom. il. 13.441>	δὴ τότε γ' αὖον ἄϋσεν ἐρεικόμενος περὶ δουρί.
<hom. il. 13.442>	δούπησεν δὲ πεσών, δόρυ δ' ἐν κραδίῃ ἐπεπήγει,
<hom. il. 13.443>	ἥ ῥά οἱ ἀσπαίρουσα καὶ οὐρίαχον πελέμιζεν
<hom. il. 13.444>	ἔγχεος: ἔνθα δ' ἔπειτ' ἀφίει μένος ὄβριμος ̓́Αρης:
<hom. il. 13.445>	̓Ιδομενεὺς δ' ἔκπαγλον ἐπεύξατο μακρὸν ἀύ̈σας
<hom. il. 13.446>	Δηί̈φοβ' ἦ ἄρα δή τι ἐί̈σκομεν ἄξιον εἶναι
<hom. il. 13.447>	τρεῖς ἑνὸς ἀντὶ πεφάσθαι; ἐπεὶ σύ περ εὔχεαι οὕτω.
<hom. il. 13.448>	δαιμόνι' ἀλλὰ καὶ αὐτὸς ἐναντίον ἵστας' ἐμεῖο,
<hom. il. 13.449>	ὄφρα ἴδῃ οἷος Ζηνὸς γόνος ἐνθάδ' ἱκάνω,
<hom. il. 13.450>	ὃς πρῶτον Μίνωα τέκε Κρήτῃ ἐπίουρον:
<hom. il. 13.451>	Μίνως δ' αὖ τέκεθ' υἱὸν ἀμύμονα Δευκαλίωνα,
<hom. il. 13.452>	Δευκαλίων δ' ἐμὲ τίκτε πολέσς' ἄνδρεσσιν ἄνακτα
<hom. il. 13.453>	Κρήτῃ ἐν εὐρείῃ: νῦν δ' ἐνθάδε νῆες ἔνεικαν
<hom. il. 13.454>	σοί τε κακὸν καὶ πατρὶ καὶ ἄλλοισι Τρώεσσιν.

<hom. il. 13.455>	ὣς φάτο, Δηί̈φοβος δὲ διάνδιχα μερμήριξεν
<hom. il. 13.456>	ἤ τινά που Τρώων ἑταρίσσαιτο μεγαθύμων
<hom. il. 13.457>	ἂψ ἀναχωρήσας, ἦ πειρήσαιτο καὶ οἶος.
<hom. il. 13.458>	ὧδε δέ οἱ φρονέοντι δοάσσατο κέρδιον εἶναι
<hom. il. 13.459>	βῆναι ἐπ' Αἰνείαν: τὸν δ' ὕστατον εὗρεν ὁμίλου
<hom. il. 13.460>	ἑσταότ': αἰεὶ γὰρ Πριάμῳ ἐπεμήνιε δίῳ
<hom. il. 13.461>	οὕνεκ' ἄρ' ἐσθλὸν ἐόντα μετ' ἀνδράσιν οὔ τι τίεσκεν.
<hom. il. 13.462>	ἀγχοῦ δ' ἱστάμενος ἔπεα πτερόεντα προσηύδα:
<hom. il. 13.463>	Αἰνεία Τρώων βουληφόρε νῦν σε μάλα χρὴ
<hom. il. 13.464>	γαμβρῷ ἀμυνέμεναι, εἴ πέρ τί σε κῆδος ἱκάνει.
<hom. il. 13.465>	ἀλλ' ἕπευ ̓Αλκαθόῳ ἐπαμύνομεν, ὅς σε πάρος γε
<hom. il. 13.466>	γαμβρὸς ἐὼν ἔθρεψε δόμοις ἔνι τυτθὸν ἐόντα:
<hom. il. 13.467>	τὸν δέ τοι ̓Ιδομενεὺς δουρικλυτὸς ἐξενάριξεν.

<hom. il. 13.468>	ὣς φάτο, τῷ δ' ἄρα θυμὸν ἐνὶ στήθεσσιν ὄρινε,
<hom. il. 13.469>	βῆ δὲ μετ' ̓Ιδομενῆα μέγα πτολέμοιο μεμηλώς.
<hom. il. 13.470>	ἀλλ' οὐκ ̓Ιδομενῆα φόβος λάβε τηλύγετον ὥς,
<hom. il. 13.471>	ἀλλ' ἔμεν' ὡς ὅτε τις σῦς οὔρεσιν ἀλκὶ πεποιθώς,
<hom. il. 13.472>	ὅς τε μένει κολοσυρτὸν ἐπερχόμενον πολὺν ἀνδρῶν
<hom. il. 13.473>	χώρῳ ἐν οἰοπόλῳ, φρίσσει δέ τε νῶτον ὕπερθεν:
<hom. il. 13.474>	ὀφθαλμὼ δ' ἄρα οἱ πυρὶ λάμπετον: αὐτὰρ ὀδόντας
<hom. il. 13.475>	θήγει, ἀλέξασθαι μεμαὼς κύνας ἠδὲ καὶ ἄνδρας:
<hom. il. 13.476>	ὣς μένεν ̓Ιδομενεὺς δουρικλυτός, οὐδ' ὑπεχώρει,
<hom. il. 13.477>	Αἰνείαν ἐπιόντα βοηθόον: αὖε δ' ἑταίρους
<hom. il. 13.478>	̓Ασκάλαφόν τ' ἐσορῶν ̓Αφαρῆά τε Δηί̈πυρόν τε
<hom. il. 13.479>	Μηριόνην τε καὶ ̓Αντίλοχον μήστωρας ἀϋτῆς:
<hom. il. 13.480>	τοὺς ὅ γ' ἐποτρύνων ἔπεα πτερόεντα προσηύδα:
<hom. il. 13.481>	δεῦτε φίλοι, καί μ' οἴῳ ἀμύνετε: δείδια δ' αἰνῶς
<hom. il. 13.482>	Αἰνείαν ἐπιόντα πόδας ταχύν, ὅς μοι ἔπεισιν,
<hom. il. 13.483>	ὃς μάλα καρτερός ἐστι μάχῃ ἔνι φῶτας ἐναίρειν:
<hom. il. 13.484>	καὶ δ' ἔχει ἥβης ἄνθος, ὅ τε κράτος ἐστὶ μέγιστον.
<hom. il. 13.485>	εἰ γὰρ ὁμηλικίη γε γενοίμεθα τῷδ' ἐπὶ θυμῷ
<hom. il. 13.486>	αἶψά κεν ἠὲ φέροιτο μέγα κράτος, ἠὲ φεροίμην.

<hom. il. 13.487>	ὣς ἔφαθ', οἳ δ' ἄρα πάντες ἕνα φρεσὶ θυμὸν ἔχοντες
<hom. il. 13.488>	πλησίοι ἔστησαν, σάκε' ὤμοισι κλίναντες.
<hom. il. 13.489>	Αἰνείας δ' ἑτέρωθεν ἐκέκλετο οἷς ἑτάροισι
<hom. il. 13.490>	Δηί̈φοβόν τε Πάριν τ' ἐσορῶν καὶ ̓Αγήνορα δῖον,
<hom. il. 13.491>	οἵ οἱ ἅμ' ἡγεμόνες Τρώων ἔσαν: αὐτὰρ ἔπειτα
<hom. il. 13.492>	λαοὶ ἕπονθ', ὡς εἴ τε μετὰ κτίλον ἕσπετο μῆλα
<hom. il. 13.493>	πιόμεν' ἐκ βοτάνης: γάνυται δ' ἄρα τε φρένα ποιμήν:
<hom. il. 13.494>	ὣς Αἰνείᾳ θυμὸς ἐνὶ στήθεσσι γεγήθει
<hom. il. 13.495>	ὡς ἴδε λαῶν ἔθνος ἐπισπόμενον ἑοῖ αὐτῷ.

<hom. il. 13.496>	οἳ δ' ἀμφ' ̓Αλκαθόῳ αὐτοσχεδὸν ὁρμήθησαν
<hom. il. 13.497>	μακροῖσι ξυστοῖσι: περὶ στήθεσσι δὲ χαλκὸς
<hom. il. 13.498>	σμερδαλέον κονάβιζε τιτυσκομένων καθ' ὅμιλον
<hom. il. 13.499>	ἀλλήλων: δύο δ' ἄνδρες ἀρήϊοι ἔξοχον ἄλλων
<hom. il. 13.500>	Αἰνείας τε καὶ ̓Ιδομενεὺς ἀτάλαντοι ̓́Αρηϊ
<hom. il. 13.501>	ἵεντ' ἀλλήλων ταμέειν χρόα νηλέϊ χαλκῷ.
<hom. il. 13.502>	Αἰνείας δὲ πρῶτος ἀκόντισεν ̓Ιδομενῆος:
<hom. il. 13.503>	ἀλλ' ὃ μὲν ἄντα ἰδὼν ἠλεύατο χάλκεον ἔγχος,
<hom. il. 13.504>	αἰχμὴ δ' Αἰνείαο κραδαινομένη κατὰ γαίης
<hom. il. 13.505>	ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν.
<hom. il. 13.506>	̓Ιδομενεὺς δ' ἄρα Οἰνόμαον βάλε γαστέρα μέσσην,
<hom. il. 13.507>	ῥῆξε δὲ θώρηκος γύαλον, διὰ δ' ἔντερα χαλκὸς
<hom. il. 13.508>	ἤφυς': ὃ δ' ἐν κονίῃσι πεσὼν ἕλε γαῖαν ἀγοστῷ.
<hom. il. 13.509>	̓Ιδομενεὺς δ' ἐκ μὲν νέκυος δολιχόσκιον ἔγχος
<hom. il. 13.510>	ἐσπάσατ', οὐδ' ἄρ' ἔτ' ἄλλα δυνήσατο τεύχεα καλὰ
<hom. il. 13.511>	ὤμοιιν ἀφελέσθαι: ἐπείγετο γὰρ βελέεσσιν.
<hom. il. 13.512>	οὐ γὰρ ἔτ' ἔμπεδα γυῖα ποδῶν ἦν ὁρμηθέντι,
<hom. il. 13.513>	οὔτ' ἄρ' ἐπαί̈ξαι μεθ' ἑὸν: βέλος οὔτ' ἀλέασθαι.
<hom. il. 13.514>	τώ ῥα καὶ ἐν σταδίῃ μὲν ἀμύνετο νηλεὲς ἦμαρ,
<hom. il. 13.515>	τρέσσαι δ' οὐκ ἔτι ῥίμφα πόδες φέρον ἐκ πολέμοιο.
<hom. il. 13.516>	τοῦ δὲ βάδην ἀπιόντος ἀκόντισε δουρὶ φαεινῷ
<hom. il. 13.517>	Δηί̈φοβος: δὴ γάρ οἱ ἔχεν κότον ἐμμενὲς αἰεί.
<hom. il. 13.518>	ἀλλ' ὅ γε καὶ τόθ' ἅμαρτεν, ὃ δ' ̓Ασκάλαφον βάλε δουρὶ
<hom. il. 13.519>	υἱὸν ̓Ενυαλίοιο: δι' ὤμου δ' ὄβριμον ἔγχος
<hom. il. 13.520>	ἔσχεν: ὃ δ' ἐν κονίῃσι πεσὼν ἕλε γαῖαν ἀγοστῷ.
<hom. il. 13.521>	οὐδ' ἄρα πώ τι πέπυστο βριήπυος ὄβριμος ̓́Αρης
<hom. il. 13.522>	υἷος ἑοῖο πεσόντος ἐνὶ κρατερῇ ὑσμίνῃ,
<hom. il. 13.523>	ἀλλ' ὅ γ' ἄρ' ἄκρῳ ̓Ολύμπῳ ὑπὸ χρυσέοισι νέφεσσιν
<hom. il. 13.524>	ἧστο Διὸς βουλῇσιν ἐελμένος, ἔνθά περ ἄλλοι
<hom. il. 13.525>	ἀθάνατοι θεοὶ ἦσαν ἐεργόμενοι πολέμοιο.

<hom. il. 13.526>	οἳ δ' ἀμφ' ̓Ασκαλάφῳ αὐτοσχεδὸν ὁρμήθησαν:
<hom. il. 13.527>	Δηί̈φοβος μὲν ἀπ' ̓Ασκαλάφου πήληκα φαεινὴν
<hom. il. 13.528>	ἥρπασε, Μηριόνης δὲ θοῷ ἀτάλαντος ̓́Αρηϊ
<hom. il. 13.529>	δουρὶ βραχίονα τύψεν ἐπάλμενος, ἐκ δ' ἄρα χειρὸς
<hom. il. 13.530>	αὐλῶπις τρυφάλεια χαμαὶ βόμβησε πεσοῦσα.
<hom. il. 13.531>	Μηριόνης δ' ἐξ αὖτις ἐπάλμενος αἰγυπιὸς ὣς
<hom. il. 13.532>	ἐξέρυσε πρυμνοῖο βραχίονος ὄβριμον ἔγχος,
<hom. il. 13.533>	ἂψ δ' ἑτάρων εἰς ἔθνος ἐχάζετο. τὸν δὲ Πολίτης
<hom. il. 13.534>	αὐτοκασίγνητος περὶ μέσσῳ χεῖρε τιτήνας
<hom. il. 13.535>	ἐξῆγεν πολέμοιο δυσηχέος, ὄφρ' ἵκεθ' ἵππους
<hom. il. 13.536>	ὠκέας, οἵ οἱ ὄπισθε μάχης ἠδὲ πτολέμοιο
<hom. il. 13.537>	ἕστασαν ἡνίοχόν τε καὶ ἅρματα ποικίλ' ἔχοντες:
<hom. il. 13.538>	οἳ τόν γε προτὶ ἄστυ φέρον βαρέα στενάχοντα
<hom. il. 13.539>	τειρόμενον: κατὰ δ' αἷμα νεουτάτου ἔρρεε χειρός.

<hom. il. 13.540>	οἳ δ' ἄλλοι μάρναντο, βοὴ δ' ἄσβεστος ὀρώρει.
<hom. il. 13.541>	ἔνθ' Αἰνέας ̓Αφαρῆα Καλητορίδην ἐπορούσας
<hom. il. 13.542>	λαιμὸν τύψ' ἐπὶ οἷ τετραμμένον ὀξέϊ δουρί:
<hom. il. 13.543>	ἐκλίνθη δ' ἑτέρωσε κάρη, ἐπὶ δ' ἀσπὶς ἑάφθη
<hom. il. 13.544>	καὶ κόρυς, ἀμφὶ δέ οἱ θάνατος χύτο θυμοραϊστής.
<hom. il. 13.545>	̓Αντίλοχος δὲ Θόωνα μεταστρεφθέντα δοκεύσας
<hom. il. 13.546>	οὔτας' ἐπαί̈ξας, ἀπὸ δὲ φλέβα πᾶσαν ἔκερσεν,
<hom. il. 13.547>	ἥ τ' ἀνὰ νῶτα θέουσα διαμπερὲς αὐχέν' ἱκάνει:
<hom. il. 13.548>	τὴν ἀπὸ πᾶσαν ἔκερσεν: ὃ δ' ὕπτιος ἐν κονίῃσι
<hom. il. 13.549>	κάππεσεν, ἄμφω χεῖρε φίλοις ἑτάροισι πετάσσας.
<hom. il. 13.550>	̓Αντίλοχος δ' ἐπόρουσε, καὶ αἴνυτο τεύχε' ἀπ' ὤμων
<hom. il. 13.551>	παπταίνων: Τρῶες δὲ περισταδὸν ἄλλοθεν ἄλλος
<hom. il. 13.552>	οὔταζον σάκος εὐρὺ παναίολον, οὐδὲ δύναντο
<hom. il. 13.553>	εἴσω ἐπιγράψαι τέρενα χρόα νηλέϊ χαλκῷ
<hom. il. 13.554>	̓Αντιλόχου: πέρι γάρ ῥα Ποσειδάων ἐνοσίχθων
<hom. il. 13.555>	Νέστορος υἱὸν ἔρυτο καὶ ἐν πολλοῖσι βέλεσσιν.
<hom. il. 13.556>	οὐ μὲν γάρ ποτ' ἄνευ δηί̈ων ἦν, ἀλλὰ κατ' αὐτοὺς
<hom. il. 13.557>	στρωφᾶτ': οὐδέ οἱ ἔγχος ἔχ' ἀτρέμας, ἀλλὰ μάλ' αἰεὶ
<hom. il. 13.558>	σειόμενον ἐλέλικτο: τιτύσκετο δὲ φρεσὶν ᾗσιν
<hom. il. 13.559>	ἤ τευ ἀκοντίσσαι, ἠὲ σχεδὸν ὁρμηθῆναι.

<hom. il. 13.560>	ἀλλ' οὐ λῆθ' ̓Αδάμαντα τιτυσκόμενος καθ' ὅμιλον
<hom. il. 13.561>	̓Ασιάδην, ὅ οἱ οὖτα μέσον σάκος ὀξέϊ χαλκῷ
<hom. il. 13.562>	ἐγγύθεν ὁρμηθείς: ἀμενήνωσεν δέ οἱ αἰχμὴν
<hom. il. 13.563>	κυανοχαῖτα Ποσειδάων βιότοιο μεγήρας.
<hom. il. 13.564>	καὶ τὸ μὲν αὐτοῦ μεῖν' ὥς τε σκῶλος πυρίκαυστος
<hom. il. 13.565>	ἐν σάκει ̓Αντιλόχοιο, τὸ δ' ἥμισυ κεῖτ' ἐπὶ γαίης:
<hom. il. 13.566>	ἂψ δ' ἑτάρων εἰς ἔθνος ἐχάζετο κῆρ' ἀλεείνων:
<hom. il. 13.567>	Μηριόνης δ' ἀπιόντα μετασπόμενος βάλε δουρὶ
<hom. il. 13.568>	αἰδοίων τε μεσηγὺ καὶ ὀμφαλοῦ, ἔνθα μάλιστα
<hom. il. 13.569>	γίγνετ' ̓́Αρης ἀλεγεινὸς ὀϊζυροῖσι βροτοῖσιν.
<hom. il. 13.570>	ἔνθά οἱ ἔγχος ἔπηξεν: ὃ δ' ἑσπόμενος περὶ δουρὶ
<hom. il. 13.571>	ἤσπαιρ' ὡς ὅτε βοῦς τόν τ' οὔρεσι βουκόλοι ἄνδρες
<hom. il. 13.572>	ἰλλάσιν οὐκ ἐθέλοντα βίῃ δήσαντες ἄγουσιν:
<hom. il. 13.573>	ὣς ὃ τυπεὶς ἤσπαιρε μίνυνθά περ, οὔ τι μάλα δήν,
<hom. il. 13.574>	ὄφρά οἱ ἐκ χροὸς ἔγχος ἀνεσπάσατ' ἐγγύθεν ἐλθὼν
<hom. il. 13.575>	ἥρως Μηριόνης: τὸν δὲ σκότος ὄσσε κάλυψε.

<hom. il. 13.576>	Δηί̈πυρον δ' ̔́Ελενος ξίφεϊ σχεδὸν ἤλασε κόρσην
<hom. il. 13.577>	Θρηϊκίῳ μεγάλῳ, ἀπὸ δὲ τρυφάλειαν ἄραξεν.
<hom. il. 13.578>	ἣ μὲν ἀποπλαγχθεῖσα χαμαὶ πέσε, καί τις ̓Αχαιῶν
<hom. il. 13.579>	μαρναμένων μετὰ ποσσὶ κυλινδομένην ἐκόμισσε:
<hom. il. 13.580>	τὸν δὲ κατ' ὀφθαλμῶν ἐρεβεννὴ νὺξ ἐκάλυψεν.

<hom. il. 13.581>	̓Ατρεί̈δην δ' ἄχος εἷλε βοὴν ἀγαθὸν Μενέλαον:
<hom. il. 13.582>	βῆ δ' ἐπαπειλήσας ̔Ελένῳ ἥρωϊ ἄνακτι
<hom. il. 13.583>	ὀξὺ δόρυ κραδάων: ὃ δὲ τόξου πῆχυν ἄνελκε.
<hom. il. 13.584>	τὼ δ' ἄρ' ὁμαρτήδην ὃ μὲν ἔγχεϊ ὀξυόεντι
<hom. il. 13.585>	ἵετ' ἀκοντίσσαι, ὃ δ' ἀπὸ νευρῆφιν ὀϊστῷ.
<hom. il. 13.586>	Πριαμίδης μὲν ἔπειτα κατὰ στῆθος βάλεν ἰῷ
<hom. il. 13.587>	θώρηκος γύαλον, ἀπὸ δ' ἔπτατο πικρὸς ὀϊστός.
<hom. il. 13.588>	ὡς δ' ὅτ' ἀπὸ πλατέος πτυόφιν μεγάλην κατ' ἀλωὴν
<hom. il. 13.589>	θρῴσκωσιν κύαμοι μελανόχροες ἢ ἐρέβινθοι
<hom. il. 13.590>	πνοιῇ ὕπο λιγυρῇ καὶ λικμητῆρος ἐρωῇ,
<hom. il. 13.591>	ὣς ἀπὸ θώρηκος Μενελάου κυδαλίμοιο
<hom. il. 13.592>	πολλὸν ἀποπλαγχθεὶς ἑκὰς ἔπτατο πικρὸς ὀϊστός.
<hom. il. 13.593>	̓Ατρεί̈δης δ' ἄρα χεῖρα βοὴν ἀγαθὸς Μενέλαος
<hom. il. 13.594>	τὴν βάλεν ᾗ ῥ' ἔχε τόξον ἐύ̈ξοον: ἐν δ' ἄρα τόξῳ
<hom. il. 13.595>	ἀντικρὺ διὰ χειρὸς ἐλήλατο χάλκεον ἔγχος.
<hom. il. 13.596>	ἂψ δ' ἑτάρων εἰς ἔθνος ἐχάζετο κῆρ' ἀλεείνων
<hom. il. 13.597>	χεῖρα παρακρεμάσας: τὸ δ' ἐφέλκετο μείλινον ἔγχος.
<hom. il. 13.598>	καὶ τὸ μὲν ἐκ χειρὸς ἔρυσεν μεγάθυμος ̓Αγήνωρ,
<hom. il. 13.599>	αὐτὴν δὲ ξυνέδησεν ἐϋστρεφεῖ οἰὸς ἀώτῳ
<hom. il. 13.600>	σφενδόνῃ, ἣν ἄρα οἱ θεράπων ἔχε ποιμένι λαῶν.

<hom. il. 13.601>	Πείσανδρος δ' ἰθὺς Μενελάου κυδαλίμοιο
<hom. il. 13.602>	ἤϊε: τὸν δ' ἄγε μοῖρα κακὴ θανάτοιο τέλος δὲ
<hom. il. 13.603>	σοὶ Μενέλαε δαμῆναι ἐν αἰνῇ δηϊοτῆτι.
<hom. il. 13.604>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες
<hom. il. 13.605>	̓Ατρεί̈δης μὲν ἅμαρτε, παραὶ δέ οἱ ἐτράπετ' ἔγχος,
<hom. il. 13.606>	Πείσανδρος δὲ σάκος Μενελάου κυδαλίμοιο
<hom. il. 13.607>	οὔτασεν, οὐδὲ διὰ πρὸ δυνήσατο χαλκὸν ἐλάσσαι:
<hom. il. 13.608>	ἔσχεθε γὰρ σάκος εὐρύ, κατεκλάσθη δ' ἐνὶ καυλῷ
<hom. il. 13.609>	ἔγχος: ὃ δὲ φρεσὶν ᾗσι χάρη καὶ ἐέλπετο νίκην.
<hom. il. 13.610>	̓Ατρεί̈δης δὲ ἐρυσσάμενος ξίφος ἀργυρόηλον
<hom. il. 13.611>	ἆλτ' ἐπὶ Πεισάνδρῳ: ὃ δ' ὑπ' ἀσπίδος εἵλετο καλὴν
<hom. il. 13.612>	ἀξίνην εὔχαλκον ἐλαί̈νῳ ἀμφὶ πελέκκῳ
<hom. il. 13.613>	μακρῷ ἐϋξέστῳ: ἅμα δ' ἀλλήλων ἐφίκοντο.
<hom. il. 13.614>	ἤτοι ὃ μὲν κόρυθος φάλον ἤλασεν ἱπποδασείης
<hom. il. 13.615>	ἄκρον ὑπὸ λόφον αὐτόν, ὃ δὲ προσιόντα μέτωπον
<hom. il. 13.616>	ῥινὸς ὕπερ πυμάτης: λάκε δ' ὀστέα, τὼ δέ οἱ ὄσσε
<hom. il. 13.617>	πὰρ ποσὶν αἱματόεντα χαμαὶ πέσον ἐν κονίῃσιν,
<hom. il. 13.618>	ἰδνώθη δὲ πεσών: ὃ δὲ λὰξ ἐν στήθεσι βαίνων
<hom. il. 13.619>	τεύχεά τ' ἐξενάριξε καὶ εὐχόμενος ἔπος ηὔδα:
<hom. il. 13.620>	λείψετέ θην οὕτω γε νέας Δαναῶν ταχυπώλων
<hom. il. 13.621>	Τρῶες ὑπερφίαλοι δεινῆς ἀκόρητοι ἀϋτῆς,
<hom. il. 13.622>	ἄλλης μὲν λώβης τε καὶ αἴσχεος οὐκ ἐπιδευεῖς
<hom. il. 13.623>	ἣν ἐμὲ λωβήσασθε κακαὶ κύνες, οὐδέ τι θυμῷ
<hom. il. 13.624>	Ζηνὸς ἐριβρεμέτεω χαλεπὴν ἐδείσατε μῆνιν
<hom. il. 13.625>	ξεινίου, ὅς τέ ποτ' ὔμμι διαφθέρσει πόλιν αἰπήν:
<hom. il. 13.626>	οἵ μευ κουριδίην ἄλοχον καὶ κτήματα πολλὰ
<hom. il. 13.627>	μὰψ οἴχεσθ' ἀνάγοντες, ἐπεὶ φιλέεσθε παρ' αὐτῇ:
<hom. il. 13.628>	νῦν αὖτ' ἐν νηυσὶν μενεαίνετε ποντοπόροισι
<hom. il. 13.629>	πῦρ ὀλοὸν βαλέειν, κτεῖναι δ' ἥρωας ̓Αχαιούς.
<hom. il. 13.630>	ἀλλά ποθι σχήσεσθε καὶ ἐσσύμενοί περ ̓́Αρηος.
<hom. il. 13.631>	Ζεῦ πάτερ ἦ τέ σέ φασι περὶ φρένας ἔμμεναι ἄλλων
<hom. il. 13.632>	ἀνδρῶν ἠδὲ θεῶν: σέο δ' ἐκ τάδε πάντα πέλονται:
<hom. il. 13.633>	οἷον δὴ ἄνδρεσσι χαρίζεαι ὑβριστῇσι
<hom. il. 13.634>	Τρωσίν, τῶν μένος αἰὲν ἀτάσθαλον, οὐδὲ δύνανται
<hom. il. 13.635>	φυλόπιδος κορέσασθαι ὁμοιί̈ου πτολέμοιο.
<hom. il. 13.636>	πάντων μὲν κόρος ἐστὶ καὶ ὕπνου καὶ φιλότητος
<hom. il. 13.637>	μολπῆς τε γλυκερῆς καὶ ἀμύμονος ὀρχηθμοῖο,
<hom. il. 13.638>	τῶν πέρ τις καὶ μᾶλλον ἐέλδεται ἐξ ἔρον εἷναι
<hom. il. 13.639>	ἢ πολέμου: Τρῶες δὲ μάχης ἀκόρητοι ἔασιν.

<hom. il. 13.640>	ὣς εἰπὼν τὰ μὲν ἔντε' ἀπὸ χροὸς αἱματόεντα
<hom. il. 13.641>	συλήσας ἑτάροισι δίδου Μενέλαος ἀμύμων,
<hom. il. 13.642>	αὐτὸς δ' αὖτ' ἐξ αὖτις ἰὼν προμάχοισιν ἐμίχθη.

<hom. il. 13.643>	ἔνθά οἱ υἱὸς ἐπᾶλτο Πυλαιμένεος βασιλῆος
<hom. il. 13.644>	̔Αρπαλίων, ὅ ῥα πατρὶ φίλῳ ἕπετο πτολεμίξων
<hom. il. 13.645>	ἐς τροίην, οὐδ' αὖτις ἀφίκετο πατρίδα γαῖαν:
<hom. il. 13.646>	ὅς ῥα τότ' ̓Ατρεί̈δαο μέσον σάκος οὔτασε δουρὶ
<hom. il. 13.647>	ἐγγύθεν, οὐδὲ διὰ πρὸ δυνήσατο χαλκὸν ἐλάσσαι
<hom. il. 13.648>	ἂψ δ' ἑτάρων εἰς ἔθνος ἐχάζετο κῆρ' ἀλεείνων
<hom. il. 13.649>	πάντοσε παπταίνων μή τις χρόα χαλκῷ ἐπαύρῃ.
<hom. il. 13.650>	Μηριόνης δ' ἀπιόντος ἵει χαλκήρε' ὀϊστόν,
<hom. il. 13.651>	καί ῥ' ἔβαλε γλουτὸν κάτα δεξιόν: αὐτὰρ ὀϊστὸς
<hom. il. 13.652>	ἀντικρὺ κατὰ κύστιν ὑπ' ὀστέον ἐξεπέρησεν.
<hom. il. 13.653>	ἑζόμενος δὲ κατ' αὖθι φίλων ἐν χερσὶν ἑταίρων
<hom. il. 13.654>	θυμὸν ἀποπνείων, ὥς τε σκώληξ ἐπὶ γαίῃ
<hom. il. 13.655>	κεῖτο ταθείς: ἐκ δ' αἷμα μέλαν ῥέε, δεῦε δὲ γαῖαν.
<hom. il. 13.656>	τὸν μὲν Παφλαγόνες μεγαλήτορες ἀμφεπένοντο,
<hom. il. 13.657>	ἐς δίφρον δ' ἀνέσαντες ἄγον προτὶ ̓́Ιλιον ἱρὴν
<hom. il. 13.658>	ἀχνύμενοι: μετὰ δέ σφι πατὴρ κίε δάκρυα λείβων,
<hom. il. 13.659>	ποινὴ δ' οὔ τις παιδὸς ἐγίγνετο τεθνηῶτος.

<hom. il. 13.660>	τοῦ δὲ Πάρις μάλα θυμὸν ἀποκταμένοιο χολώθη:
<hom. il. 13.661>	ξεῖνος γάρ οἱ ἔην πολέσιν μετὰ Παφλαγόνεσσι:
<hom. il. 13.662>	τοῦ ὅ γε χωόμενος προί̈ει χαλκήρε' ὀϊστόν.
<hom. il. 13.663>	ἦν δέ τις Εὐχήνωρ Πολυί̈δου μάντιος υἱὸς
<hom. il. 13.664>	ἀφνειός τ' ἀγαθός τε Κορινθόθι οἰκία ναίων,
<hom. il. 13.665>	ὅς ῥ' εὖ εἰδὼς κῆρ' ὀλοὴν ἐπὶ νηὸς ἔβαινε:
<hom. il. 13.666>	πολλάκι γάρ οἱ ἔειπε γέρων ἀγαθὸς Πολύϊδος
<hom. il. 13.667>	νούσῳ ὑπ' ἀργαλέῃ φθίσθαι οἷς ἐν μεγάροισιν,
<hom. il. 13.668>	ἢ μετ' ̓Αχαιῶν νηυσὶν ὑπὸ Τρώεσσι δαμῆναι:
<hom. il. 13.669>	τώ ῥ' ἅμα τ' ἀργαλέην θωὴν ἀλέεινεν ̓Αχαιῶν
<hom. il. 13.670>	νοῦσόν τε στυγερήν, ἵνα μὴ πάθοι ἄλγεα θυμῷ.
<hom. il. 13.671>	τὸν βάλ' ὑπὸ γναθμοῖο. καὶ οὔατος: ὦκα δὲ θυμὸς
<hom. il. 13.672>	ᾤχετ' ἀπὸ μελέων, στυγερὸς δ' ἄρα μιν σκότος εἷλεν.

<hom. il. 13.673>	ὣς οἳ μὲν μάρναντο δέμας πυρὸς αἰθομένοιο:
<hom. il. 13.674>	̔́Εκτωρ δ' οὐκ ἐπέπυστο Διὶ̈ φίλος, οὐδέ τι ᾔδη
<hom. il. 13.675>	ὅττί ῥά οἱ νηῶν ἐπ' ἀριστερὰ δηϊόωντο
<hom. il. 13.676>	λαοὶ ὑπ' ̓Αργείων. τάχα δ' ἂν καὶ κῦδος ̓Αχαιῶν
<hom. il. 13.677>	ἔπλετο: τοῖος γὰρ γαιήοχος ἐννοσίγαιος
<hom. il. 13.678>	ὄτρυν' ̓Αργείους, πρὸς δὲ σθένει αὐτὸς ἄμυνεν:
<hom. il. 13.679>	ἀλλ' ἔχεν ᾗ τὰ πρῶτα πύλας καὶ τεῖχος ἐσᾶλτο
<hom. il. 13.680>	ῥηξάμενος Δαναῶν πυκινὰς στίχας ἀσπιστάων,
<hom. il. 13.681>	ἔνθ' ἔσαν Αἴαντός τε νέες καὶ Πρωτεσιλάου
<hom. il. 13.682>	θῖν' ἔφ' ἁλὸς πολιῆς εἰρυμέναι: αὐτὰρ ὕπερθε
<hom. il. 13.683>	τεῖχος ἐδέδμητο χθαμαλώτατον, ἔνθα μάλιστα
<hom. il. 13.684>	ζαχρηεῖς γίγνοντο μάχῃ αὐτοί τε καὶ ἵπποι.

<hom. il. 13.685>	ἔνθα δὲ Βοιωτοὶ καὶ ̓Ιάονες ἑλκεχίτωνες
<hom. il. 13.686>	Λοκροὶ καὶ Φθῖοι καὶ φαιδιμόεντες ̓Επειοὶ
<hom. il. 13.687>	σπουδῇ ἐπαί̈σσοντα νεῶν ἔχον, οὐδὲ δύναντο
<hom. il. 13.688>	ὦσαι ἀπὸ σφείων φλογὶ εἴκελον ̔́Εκτορα δῖον
<hom. il. 13.689>	οἳ μὲν ̓Αθηναίων προλελεγμένοι: ἐν δ' ἄρα τοῖσιν
<hom. il. 13.690>	ἦρχ' υἱὸς Πετεῶο Μενεσθεύς, οἳ δ' ἅμ' ἕποντο
<hom. il. 13.691>	Φείδας τε Στιχίος τε Βίας τ' ἐύ̈ς: αὐτὰρ ̓Επειῶν
<hom. il. 13.692>	Φυλεί̈δης τε Μέγης ̓Αμφίων τε Δρακίος τε,
<hom. il. 13.693>	πρὸ Φθίων δὲ Μέδων τε μενεπτόλεμός τε Ποδάρκης.
<hom. il. 13.694>	ἤτοι ὃ μὲν νόθος υἱὸς ̓Οϊλῆος θείοιο
<hom. il. 13.695>	ἔσκε Μέδων Αἴαντος ἀδελφεός: αὐτὰρ ἔναιεν
<hom. il. 13.696>	ἐν Φυλάκῃ γαίης ἄπο πατρίδος ἄνδρα κατακτὰς
<hom. il. 13.697>	γνωτὸν μητρυιῆς ̓Εριώπιδος, ἣν ἔχ' ̓Οϊλεύς:
<hom. il. 13.698>	αὐτὰρ ὃ ̓Ιφίκλοιο πάϊς τοῦ Φυλακίδαο.
<hom. il. 13.699>	οἳ μὲν πρὸ Φθίων μεγαθύμων θωρηχθέντες
<hom. il. 13.700>	ναῦφιν ἀμυνόμενοι μετὰ Βοιωτῶν ἐμάχοντο:
<hom. il. 13.701>	Αἴας δ' οὐκέτι πάμπαν ̓Οϊλῆος ταχὺς υἱὸς
<hom. il. 13.702>	ἵστατ' ἀπ' Αἴαντος Τελαμωνίου οὐδ' ἠβαιόν,
<hom. il. 13.703>	ἀλλ' ὥς τ' ἐν νειῷ βόε οἴνοπε πηκτὸν ἄροτρον
<hom. il. 13.704>	ἶσον θυμὸν ἔχοντε τιταίνετον: ἀμφὶ δ' ἄρά σφι
<hom. il. 13.705>	πρυμνοῖσιν κεράεσσι πολὺς ἀνακηκίει ἱδρώς:
<hom. il. 13.706>	τὼ μέν τε ζυγὸν οἶον ἐύ̈ξοον ἀμφὶς ἐέργει
<hom. il. 13.707>	ἱεμένω κατὰ ὦλκα: τέμει δέ τε τέλσον ἀρούρης:
<hom. il. 13.708>	ὣς τὼ παρβεβαῶτε μάλ' ἕστασαν ἀλλήλοιιν.
<hom. il. 13.709>	ἀλλ' ἤτοι Τελαμωνιάδῃ πολλοί τε καὶ ἐσθλοὶ
<hom. il. 13.710>	λαοὶ ἕπονθ' ἕταροι, οἵ οἱ σάκος ἐξεδέχοντο
<hom. il. 13.711>	ὁππότε μιν κάματός τε καὶ ἱδρὼς γούναθ' ἵκοιτο.
<hom. il. 13.712>	οὐδ' ἄρ' ̓Οϊλιάδῃ μεγαλήτορι Λοκροὶ ἕποντο:
<hom. il. 13.713>	οὐ γάρ σφι σταδίῃ ὑσμίνῃ μίμνε φίλον κῆρ:
<hom. il. 13.714>	οὐ γὰρ ἔχον κόρυθας χαλκήρεας ἱπποδασείας,
<hom. il. 13.715>	οὐδ' ἔχον ἀσπίδας εὐκύκλους καὶ μείλινα δοῦρα,
<hom. il. 13.716>	ἀλλ' ἄρα τόξοισιν καὶ ἐϋστρεφεῖ οἶος ἀώτῳ
<hom. il. 13.717>	̓́Ιλιον εἰς ἅμ' ἕποντο πεποιθότες, οἷσιν ἔπειτα
<hom. il. 13.718>	ταρφέα βάλλοντες Τρώων ῥήγνυντο φάλαγγας:
<hom. il. 13.719>	δή ῥα τόθ' οἳ μὲν πρόσθε σὺν ἔντεσι δαιδαλέοισι
<hom. il. 13.720>	μάρναντο Τρωσίν τε καὶ ̔́Εκτορι χαλκοκορυστῇ,
<hom. il. 13.721>	οἳ δ' ὄπιθεν βάλλοντες ἐλάνθανον: οὐδέ τι χάρμης
<hom. il. 13.722>	Τρῶες μιμνήσκοντο: συνεκλόνεον γὰρ ὀϊστοί.

<hom. il. 13.723>	ἔνθά κε λευγαλέως νηῶν ἄπο καὶ κλισιάων
<hom. il. 13.724>	Τρῶες ἐχώρησαν προτὶ ̓́Ιλιον ἠνεμόεσσαν,
<hom. il. 13.725>	εἰ μὴ Πουλυδάμας θρασὺν ̔́Εκτορα εἶπε παραστάς:
<hom. il. 13.726>	̔́Εκτορ ἀμήχανός ἐσσι παραρρητοῖσι πιθέσθαι.
<hom. il. 13.727>	οὕνεκά τοι περὶ δῶκε θεὸς πολεμήϊα ἔργα
<hom. il. 13.728>	τοὔνεκα καὶ βουλῇ ἐθέλεις περιίδμεναι ἄλλων:
<hom. il. 13.729>	ἀλλ' οὔ πως ἅμα πάντα δυνήσεαι αὐτὸς ἑλέσθαι.
<hom. il. 13.730>	ἄλλῳ μὲν γὰρ ἔδωκε θεὸς πολεμήϊα ἔργα,
<hom. il. 13.731>	ἄλλῳ δ' ὀρχηστύν, ἑτέρῳ κίθαριν καὶ ἀοιδήν,
<hom. il. 13.732>	ἄλλῳ δ' ἐν στήθεσσι τιθεῖ νόον εὐρύοπα Ζεὺς
<hom. il. 13.733>	ἐσθλόν, τοῦ δέ τε πολλοὶ ἐπαυρίσκοντ' ἄνθρωποι,
<hom. il. 13.734>	καί τε πολέας ἐσάωσε, μάλιστα δὲ καὐτὸς ἀνέγνω.
<hom. il. 13.735>	αὐτὰρ ἐγὼν ἐρέω ὥς μοι δοκεῖ εἶναι ἄριστα:
<hom. il. 13.736>	πάντῃ γάρ σε περὶ στέφανος πολέμοιο δέδηε:
<hom. il. 13.737>	Τρῶες δὲ μεγάθυμοι ἐπεὶ κατὰ τεῖχος ἔβησαν
<hom. il. 13.738>	οἳ μὲν ἀφεστᾶσιν σὺν τεύχεσιν, οἳ δὲ μάχονται
<hom. il. 13.739>	παυρότεροι πλεόνεσσι κεδασθέντες κατὰ νῆας.
<hom. il. 13.740>	ἀλλ' ἀναχασσάμενος κάλει ἐνθάδε πάντας ἀρίστους:
<hom. il. 13.741>	ἔνθεν δ' ἂν μάλα πᾶσαν ἐπιφρασσαίμεθα βουλὴν
<hom. il. 13.742>	ἤ κεν ἐνὶ νήεσσι πολυκλήϊσι πέσωμεν
<hom. il. 13.743>	αἴ κ' ἐθέλῃσι θεὸς δόμεναι κράτος, ἦ κεν ἔπειτα
<hom. il. 13.744>	πὰρ νηῶν ἔλθωμεν ἀπήμονες. ἦ γὰρ ἔγωγε
<hom. il. 13.745>	δείδω μὴ τὸ χθιζὸν ἀποστήσωνται ̓Αχαιοὶ
<hom. il. 13.746>	χρεῖος, ἐπεὶ παρὰ νηυσὶν ἀνὴρ ἆτος πολέμοιο
<hom. il. 13.747>	μίμνει, ὃν οὐκέτι πάγχυ μάχης σχήσεσθαι ὀί̈ω.

<hom. il. 13.748>	ὣς φάτο Πουλυδάμας, ἅδε δ' ̔́Εκτορι μῦθος ἀπήμων,
<hom. il. 13.749>	αὐτίκα δ' ἐξ ὀχέων σὺν τεύχεσιν ἆλτο χαμᾶζε
<hom. il. 13.750>	καί μιν φωνήσας ἔπεα πτερόεντα προσηύδα:
<hom. il. 13.751>	Πουλυδάμα σὺ μὲν αὐτοῦ ἐρύκακε πάντας ἀρίστους,
<hom. il. 13.752>	αὐτὰρ ἐγὼ κεῖς' εἶμι καὶ ἀντιόω πολέμοιο:
<hom. il. 13.753>	αἶψα δ' ἐλεύσομαι αὖτις ἐπὴν εὖ τοῖς ἐπιτείλω.

<hom. il. 13.754>	ἦ ῥα, καὶ ὁρμήθη ὄρεϊ νιφόεντι ἐοικὼς
<hom. il. 13.755>	κεκλήγων, διὰ δὲ Τρώων πέτετ' ἠδ' ἐπικούρων.
<hom. il. 13.756>	οἳ δ' ἐς Πανθοί̈δην ἀγαπήνορα Πουλυδάμαντα
<hom. il. 13.757>	πάντες ἐπεσσεύοντ', ἐπεὶ ̔́Εκτορος ἔκλυον αὐδήν.
<hom. il. 13.758>	αὐτὰρ ὃ Δηί̈φοβόν τε βίην θ' ̔Ελένοιο ἄνακτος
<hom. il. 13.759>	̓Ασιάδην τ' ̓Αδάμαντα καὶ ̓́Ασιον ̔Υρτάκου υἱὸν
<hom. il. 13.760>	φοίτα ἀνὰ προμάχους διζήμενος, εἴ που ἐφεύροι.
<hom. il. 13.761>	τοὺς δ' εὗρ' οὐκέτι πάμπαν ἀπήμονας οὐδ' ἀνολέθρους:
<hom. il. 13.762>	ἀλλ' οἳ μὲν δὴ νηυσὶν ἔπι πρυμνῇσιν ̓Αχαιῶν
<hom. il. 13.763>	χερσὶν ὑπ' ̓Αργείων κέατο ψυχὰς ὀλέσαντες,
<hom. il. 13.764>	οἳ δ' ἐν τείχει ἔσαν βεβλημένοι οὐτάμενοί τε.
<hom. il. 13.765>	τὸν δὲ τάχ' εὗρε μάχης ἐπ' ἀριστερὰ δακρυοέσσης
<hom. il. 13.766>	δῖον ̓Αλέξανδρον ̔Ελένης πόσιν ἠϋκόμοιο
<hom. il. 13.767>	θαρσύνονθ' ἑτάρους καὶ ἐποτρύνοντα μάχεσθαι,
<hom. il. 13.768>	ἀγχοῦ δ' ἱστάμενος προσέφη αἰσχροῖς ἐπέεσσι:
<hom. il. 13.769>	Δύσπαρι εἶδος ἄριστε γυναιμανὲς ἠπεροπευτὰ
<hom. il. 13.770>	ποῦ τοι Δηί̈φοβός τε βίη θ' ̔Ελένοιο ἄνακτος
<hom. il. 13.771>	̓Ασιάδης τ' ̓Αδάμας ἠδ' ̓́Ασιος ̔Υρτάκου υἱός;
<hom. il. 13.772>	ποῦ δέ τοι ̓Οθρυονεύς; νῦν ὤλετο πᾶσα κατ' ἄκρης
<hom. il. 13.773>	̓́Ιλιος αἰπεινή: νῦν τοι σῶς αἰπὺς ὄλεθρος.

<hom. il. 13.774>	τὸν δ' αὖτε προσέειπεν ̓Αλέξανδρος θεοειδής:
<hom. il. 13.775>	̔́Εκτορ ἐπεί τοι θυμὸς ἀναίτιον αἰτιάασθαι,
<hom. il. 13.776>	ἄλλοτε δή ποτε μᾶλλον ἐρωῆσαι πολέμοιο
<hom. il. 13.777>	μέλλω, ἐπεὶ οὐδ' ἐμὲ πάμπαν ἀνάλκιδα γείνατο μήτηρ:
<hom. il. 13.778>	ἐξ οὗ γὰρ παρὰ νηυσὶ μάχην ἤγειρας ἑταίρων,
<hom. il. 13.779>	ἐκ τοῦ δ' ἐνθάδ' ἐόντες ὁμιλέομεν Δαναοῖσι
<hom. il. 13.780>	νωλεμέως: ἕταροι δὲ κατέκταθεν οὓς σὺ μεταλλᾷς.
<hom. il. 13.781>	οἴω Δηί̈φοβός τε βίη θ' ̔Ελένοιο ἄνακτος
<hom. il. 13.782>	οἴχεσθον, μακρῇσι τετυμμένω ἐγχείῃσιν
<hom. il. 13.783>	ἀμφοτέρω κατὰ χεῖρα: φόνον δ' ἤμυνε Κρονίων.
<hom. il. 13.784>	νῦν δ' ἄρχ' ὅππῃ σε κραδίη θυμός τε κελεύει:
<hom. il. 13.785>	ἡμεῖς δ' ἐμμεμαῶτες ἅμ' ἑψόμεθ', οὐδέ τί φημι
<hom. il. 13.786>	ἀλκῆς δευήσεσθαι, ὅση δύναμίς γε πάρεστι.
<hom. il. 13.787>	πὰρ δύναμιν δ' οὐκ ἔστι καὶ ἐσσύμενον πολεμίζειν.

<hom. il. 13.788>	ὣς εἰπὼν παρέπεισεν ἀδελφειοῦ φρένας ἥρως:
<hom. il. 13.789>	βὰν δ' ἴμεν ἔνθα μάλιστα μάχη καὶ φύλοπις ἦεν
<hom. il. 13.790>	ἀμφί τε Κεβριόνην καὶ ἀμύμονα Πουλυδάμαντα
<hom. il. 13.791>	Φάλκην ̓Ορθαῖόν τε καὶ ἀντίθεον Πολυφήτην
<hom. il. 13.792>	Πάλμύν τ' ̓Ασκάνιόν τε Μόρυν θ' υἷ' ̔Ιπποτίωνος,
<hom. il. 13.793>	οἵ ῥ' ἐξ ̓Ασκανίης ἐριβώλακος ἦλθον ἀμοιβοὶ
<hom. il. 13.794>	ἠοῖ τῇ προτέρῃ: τότε δὲ Ζεὺς ὦρσε μάχεσθαι.
<hom. il. 13.795>	οἳ δ' ἴσαν ἀργαλέων ἀνέμων ἀτάλαντοι ἀέλλῃ,
<hom. il. 13.796>	ἥ ῥά θ' ὑπὸ βροντῆς πατρὸς Διὸς εἶσι πέδον δέ,
<hom. il. 13.797>	θεσπεσίῳ δ' ὁμάδῳ ἁλὶ μίσγεται, ἐν δέ τε πολλὰ
<hom. il. 13.798>	κύματα παφλάζοντα πολυφλοίσβοιο θαλάσσης
<hom. il. 13.799>	κυρτὰ φαληριόωντα, πρὸ μέν τ' ἄλλ', αὐτὰρ ἐπ' ἄλλα:
<hom. il. 13.800>	ὣς Τρῶες πρὸ μὲν ἄλλοι ἀρηρότες, αὐτὰρ ἐπ' ἄλλοι,
<hom. il. 13.801>	χαλκῷ μαρμαίροντες ἅμ' ἡγεμόνεσσιν ἕποντο.
<hom. il. 13.802>	̔́Εκτωρ δ' ἡγεῖτο βροτολοιγῷ ἶσος ̓́Αρηϊ
<hom. il. 13.803>	Πριαμίδης: πρόσθεν δ' ἔχεν ἀσπίδα πάντος' ἐί̈σην
<hom. il. 13.804>	ῥινοῖσιν πυκινήν, πολλὸς δ' ἐπελήλατο χαλκός:
<hom. il. 13.805>	ἀμφὶ δέ οἱ κροτάφοισι φαεινὴ σείετο πήληξ.
<hom. il. 13.806>	πάντῃ δ' ἀμφὶ φάλαγγας ἐπειρᾶτο προποδίζων,
<hom. il. 13.807>	εἴ πώς οἱ εἴξειαν ὑπασπίδια προβιβῶντι:
<hom. il. 13.808>	ἀλλ' οὐ σύγχει θυμὸν ἐνὶ στήθεσσιν ̓Αχαιῶν.
<hom. il. 13.809>	Αἴας δὲ πρῶτος προκαλέσσατο μακρὰ βιβάσθων:
<hom. il. 13.810>	δαιμόνιε σχεδὸν ἐλθέ: τί ἢ δειδίσσεαι αὔτως
<hom. il. 13.811>	̓Αργείους; οὔ τοί τι μάχης ἀδαήμονές εἰμεν,
<hom. il. 13.812>	ἀλλὰ Διὸς μάστιγι κακῇ ἐδάμημεν ̓Αχαιοί.
<hom. il. 13.813>	ἦ θήν πού τοι θυμὸς ἐέλπεται ἐξαλαπάξειν
<hom. il. 13.814>	νῆας: ἄφαρ δέ τε χεῖρες ἀμύνειν εἰσὶ καὶ ἡμῖν.
<hom. il. 13.815>	ἦ κε πολὺ φθαίη εὖ ναιομένη πόλις ὑμὴ
<hom. il. 13.816>	χερσὶν ὑφ' ἡμετέρῃσιν ἁλοῦσά τε περθομένη τε.
<hom. il. 13.817>	σοὶ δ' αὐτῷ φημὶ σχεδὸν ἔμμεναι ὁππότε φεύγων
<hom. il. 13.818>	ἀρήσῃ Διὶ πατρὶ καὶ ἄλλοις ἀθανάτοισι
<hom. il. 13.819>	θάσσονας ἰρήκων ἔμεναι καλλίτριχας ἵππους,
<hom. il. 13.820>	οἵ σε πόλιν δ' οἴσουσι κονίοντες πεδίοιο.

<hom. il. 13.821>	ὣς ἄρα οἱ εἰπόντι ἐπέπτατο δεξιὸς ὄρνις
<hom. il. 13.822>	αἰετὸς ὑψιπέτης: ἐπὶ δ' ἴαχε λαὸς ̓Αχαιῶν
<hom. il. 13.823>	θάρσυνος οἰωνῷ: ὃ δ' ἀμείβετο φαίδιμος ̔́Εκτωρ:
<hom. il. 13.824>	Αἶαν ἁμαρτοεπὲς βουγάϊε ποῖον ἔειπες:
<hom. il. 13.825>	εἰ γὰρ ἐγὼν οὕτω γε Διὸς πάϊς αἰγιόχοιο
<hom. il. 13.826>	εἴην ἤματα πάντα, τέκοι δέ με πότνια ̔́Ηρη,
<hom. il. 13.827>	τιοίμην δ' ὡς τίετ' ̓Αθηναίη καὶ ̓Απόλλων,
<hom. il. 13.828>	ὡς νῦν ἡμέρη ἥδε κακὸν φέρει ̓Αργείοισι
<hom. il. 13.829>	πᾶσι μάλ', ἐν δὲ σὺ τοῖσι πεφήσεαι, αἴ κε ταλάσσῃς
<hom. il. 13.830>	μεῖναι ἐμὸν δόρυ μακρόν, ὅ τοι χρόα λειριόεντα
<hom. il. 13.831>	δάψει: ἀτὰρ Τρώων κορέεις κύνας ἠδ' οἰωνοὺς
<hom. il. 13.832>	δημῷ καὶ σάρκεσσι πεσὼν ἐπὶ νηυσὶν ̓Αχαιῶν.

<hom. il. 13.833>	ὣς ἄρα φωνήσας ἡγήσατο: τοὶ δ' ἅμ' ἕποντο
<hom. il. 13.834>	ἠχῇ θεσπεσίῃ, ἐπὶ δ' ἴαχε λαὸς ὄπισθεν.
<hom. il. 13.835>	̓Αργεῖοι δ' ἑτέρωθεν ἐπίαχον, οὐδὲ λάθοντο
<hom. il. 13.836>	ἀλκῆς, ἀλλ' ἔμενον Τρώων ἐπιόντας ἀρίστους.
<hom. il. 13.837>	ἠχὴ δ' ἀμφοτέρων ἵκετ' αἰθέρα καὶ Διὸς αὐγάς.

<hom. il. 14.1>	Νέστορα δ' οὐκ ἔλαθεν ἰαχὴ πίνοντά περ ἔμπης,
<hom. il. 14.2>	ἀλλ' ̓Ασκληπιάδην ἔπεα πτερόεντα προσηύδα:
<hom. il. 14.3>	φράζεο δῖε Μαχᾶον ὅπως ἔσται τάδε ἔργα:
<hom. il. 14.4>	μείζων δὴ παρὰ νηυσὶ βοὴ θαλερῶν αἰζηῶν.
<hom. il. 14.5>	ἀλλὰ σὺ μὲν νῦν πῖνε καθήμενος αἴθοπα οἶνον
<hom. il. 14.6>	εἰς ὅ κε θερμὰ λοετρὰ ἐϋπλόκαμος ̔Εκαμήδη
<hom. il. 14.7>	θερμήνῃ καὶ λούσῃ ἄπο βρότον αἱματόεντα:
<hom. il. 14.8>	αὐτὰρ ἐγὼν ἐλθὼν τάχα εἴσομαι ἐς περιωπήν.

<hom. il. 14.9>	ὣς εἰπὼν σάκος εἷλε τετυγμένον υἷος ἑοῖο
<hom. il. 14.10>	κείμενον ἐν κλισίῃ Θρασυμήδεος ἱπποδάμοιο
<hom. il. 14.11>	χαλκῷ παμφαῖνον: ὃ δ' ἔχ' ἀσπίδα πατρὸς ἑοῖο.
<hom. il. 14.12>	εἵλετο δ' ἄλκιμον ἔγχος ἀκαχμένον ὀξέϊ χαλκῷ,
<hom. il. 14.13>	στῆ δ' ἐκτὸς κλισίης, τάχα δ' εἴσιδεν ἔργον ἀεικὲς
<hom. il. 14.14>	τοὺς μὲν ὀρινομένους, τοὺς δὲ κλονέοντας ὄπισθε
<hom. il. 14.15>	Τρῶας ὑπερθύμους: ἐρέριπτο δὲ τεῖχος ̓Αχαιῶν.
<hom. il. 14.16>	ὡς δ' ὅτε πορφύρῃ πέλαγος μέγα κύματι κωφῷ
<hom. il. 14.17>	ὀσσόμενον λιγέων ἀνέμων λαιψηρὰ κέλευθα
<hom. il. 14.18>	αὔτως, οὐδ' ἄρα τε προκυλίνδεται οὐδετέρωσε,
<hom. il. 14.19>	πρίν τινα κεκριμένον καταβήμεναι ἐκ Διὸς οὖρον,
<hom. il. 14.20>	ὣς ὃ γέρων ὅρμαινε δαϊζόμενος κατὰ θυμὸν
<hom. il. 14.21>	διχθάδι', ἢ μεθ' ὅμιλον ἴοι Δαναῶν ταχυπώλων,
<hom. il. 14.22>	ἦε μετ' ̓Ατρεί̈δην ̓Αγαμέμνονα ποιμένα λαῶν.
<hom. il. 14.23>	ὧδε δέ οἱ φρονέοντι δοάσσατο κέρδιον εἶναι
<hom. il. 14.24>	βῆναι ἐπ' ̓Ατρεί̈δην. οἳ δ' ἀλλήλους ἐνάριζον
<hom. il. 14.25>	μαρνάμενοι: λάκε δέ σφι περὶ χροὶ̈ χαλκὸς ἀτειρὴς
<hom. il. 14.26>	νυσσομένων ξίφεσίν τε καὶ ἔγχεσιν ἀμφιγύοισι.

<hom. il. 14.27>	Νέστορι δὲ ξύμβληντο διοτρεφέες βασιλῆες
<hom. il. 14.28>	πὰρ νηῶν ἀνιόντες ὅσοι βεβλήατο χαλκῷ
<hom. il. 14.29>	Τυδεί̈δης ̓Οδυσεύς τε καὶ ̓Ατρεί̈δης ̓Αγαμέμνων.
<hom. il. 14.30>	πολλὸν γάρ ῥ' ἀπάνευθε μάχης εἰρύατο νῆες
<hom. il. 14.31>	θῖν' ἔφ' ἁλὸς πολιῆς: τὰς γὰρ πρώτας πεδίον δὲ
<hom. il. 14.32>	εἴρυσαν, αὐτὰρ τεῖχος ἐπὶ πρύμνῃσιν ἔδειμαν.
<hom. il. 14.33>	οὐδὲ γὰρ οὐδ' εὐρύς περ ἐὼν ἐδυνήσατο πάσας
<hom. il. 14.34>	αἰγιαλὸς νῆας χαδέειν, στείνοντο δὲ λαοί:
<hom. il. 14.35>	τώ ῥα προκρόσσας ἔρυσαν, καὶ πλῆσαν ἁπάσης
<hom. il. 14.36>	ἠϊόνος στόμα μακρόν, ὅσον συνεέργαθον ἄκραι.
<hom. il. 14.37>	τώ ῥ' οἵ γ' ὀψείοντες ἀϋτῆς καὶ πολέμοιο
<hom. il. 14.38>	ἔγχει ἐρειδόμενοι κίον ἀθρόοι: ἄχνυτο δέ σφι
<hom. il. 14.39>	θυμὸς ἐνὶ στήθεσσιν. ὃ δὲ ξύμβλητο γεραιὸς
<hom. il. 14.40>	Νέστωρ, πτῆξε δὲ θυμὸν ἐνὶ στήθεσσιν ̓Αχαιῶν.
<hom. il. 14.41>	τὸν καὶ φωνήσας προσέφη κρείων ̓Αγαμέμνων:
<hom. il. 14.42>	ὦ Νέστορ Νηληϊάδη μέγα κῦδος ̓Αχαιῶν
<hom. il. 14.43>	τίπτε λιπὼν πόλεμον φθισήνορα δεῦρ' ἀφικάνεις;
<hom. il. 14.44>	δείδω μὴ δή μοι τελέσῃ ἔπος ὄβριμος ̔́Εκτωρ,
<hom. il. 14.45>	ὥς ποτ' ἐπηπείλησεν ἐνὶ Τρώεσς' ἀγορεύων
<hom. il. 14.46>	μὴ πρὶν πὰρ νηῶν προτὶ ̓́Ιλιον ἀπονέεσθαι
<hom. il. 14.47>	πρὶν πυρὶ νῆας ἐνιπρῆσαι, κτεῖναι δὲ καὶ αὐτούς.
<hom. il. 14.48>	κεῖνος τὼς ἀγόρευε: τὰ δὴ νῦν πάντα τελεῖται.
<hom. il. 14.49>	ὢ πόποι ἦ ῥα καὶ ἄλλοι ἐϋκνήμιδες ̓Αχαιοὶ
<hom. il. 14.50>	ἐν θυμῷ βάλλονται ἐμοὶ χόλον ὥς περ ̓Αχιλλεὺς
<hom. il. 14.51>	οὐδ' ἐθέλουσι μάχεσθαι ἐπὶ πρυμνῇσι νέεσσι.

<hom. il. 14.52>	τὸν δ' ἠμείβετ' ἔπειτα Γερήνιος ἱππότα Νέστωρ:
<hom. il. 14.53>	ἦ δὴ ταῦτά γ' ἑτοῖμα τετεύχαται, οὐδέ κεν ἄλλως
<hom. il. 14.54>	Ζεὺς ὑψιβρεμέτης αὐτὸς παρατεκτήναιτο.
<hom. il. 14.55>	τεῖχος μὲν γὰρ δὴ κατερήριπεν, ᾧ ἐπέπιθμεν
<hom. il. 14.56>	ἄρρηκτον νηῶν τε καὶ αὐτῶν εἶλαρ ἔσεσθαι:
<hom. il. 14.57>	οἳ δ' ἐπὶ νηυσὶ θοῇσι μάχην ἀλίαστον ἔχουσι
<hom. il. 14.58>	νωλεμές: οὐδ' ἂν ἔτι γνοίης μάλα περ σκοπιάζων
<hom. il. 14.59>	ὁπποτέρωθεν ̓Αχαιοὶ ὀρινόμενοι κλονέονται,
<hom. il. 14.60>	ὡς ἐπιμὶξ κτείνονται, ἀϋτὴ δ' οὐρανὸν ἵκει.
<hom. il. 14.61>	ἡμεῖς δὲ φραζώμεθ' ὅπως ἔσται τάδε ἔργα
<hom. il. 14.62>	εἴ τι νόος ῥέξει: πόλεμον δ' οὐκ ἄμμε κελεύω
<hom. il. 14.63>	δύμεναι: οὐ γάρ πως βεβλημένον ἐστὶ μάχεσθαι.

<hom. il. 14.64>	τὸν δ' αὖτε προσέειπεν ἄναξ ἀνδρῶν ̓Αγαμέμνων:
<hom. il. 14.65>	Νέστορ ἐπεὶ δὴ νηυσὶν ἔπι πρυμνῇσι μάχονται,
<hom. il. 14.66>	τεῖχος δ' οὐκ ἔχραισμε τετυγμένον, οὐδέ τι τάφρος,
<hom. il. 14.67>	ᾗ ἔπι πολλὰ πάθον Δαναοί, ἔλποντο δὲ θυμῷ
<hom. il. 14.68>	ἄρρηκτον νηῶν τε καὶ αὐτῶν εἶλαρ ἔσεσθαι:
<hom. il. 14.69>	οὕτω που Διὶ μέλλει ὑπερμενέϊ φίλον εἶναι
<hom. il. 14.70>	νωνύμνους ἀπολέσθαι ἀπ' ̓́Αργεος ἐνθάδ' ̓Αχαιούς.
<hom. il. 14.71>	ᾔδεα μὲν γὰρ ὅτε πρόφρων Δαναοῖσιν ἄμυνεν,
<hom. il. 14.72>	οἶδα δὲ νῦν ὅτε τοὺς μὲν ὁμῶς μακάρεσσι θεοῖσι
<hom. il. 14.73>	κυδάνει, ἡμέτερον δὲ μένος καὶ χεῖρας ἔδησεν.
<hom. il. 14.74>	ἀλλ' ἄγεθ' ὡς ἂν ἐγὼν εἴπω πειθώμεθα πάντες.
<hom. il. 14.75>	νῆες ὅσαι πρῶται εἰρύαται ἄγχι θαλάσσης
<hom. il. 14.76>	ἕλκωμεν, πάσας δὲ ἐρύσσομεν εἰς ἅλα δῖαν,
<hom. il. 14.77>	ὕψι δ' ἐπ' εὐνάων ὁρμίσσομεν, εἰς ὅ κεν ἔλθῃ
<hom. il. 14.78>	νὺξ ἀβρότη, ἢν καὶ τῇ ἀπόσχωνται πολέμοιο
<hom. il. 14.79>	Τρῶες: ἔπειτα δέ κεν ἐρυσαίμεθα νῆας ἁπάσας.
<hom. il. 14.80>	οὐ γάρ τις νέμεσις φυγέειν κακόν, οὐδ' ἀνὰ νύκτα.
<hom. il. 14.81>	βέλτερον ὃς φεύγων προφύγῃ κακὸν ἠὲ ἁλώῃ.

<hom. il. 14.82>	τὸν δ' ἄρ' ὑπόδρα ἰδὼν προσέφη πολύμητις ̓Οδυσσεύς:
<hom. il. 14.83>	̓Ατρεί̈δη ποῖόν σε ἔπος φύγεν ἕρκος ὀδόντων:
<hom. il. 14.84>	οὐλόμεν' αἴθ' ὤφελλες ἀεικελίου στρατοῦ ἄλλου
<hom. il. 14.85>	σημαίνειν, μὴ δ' ἄμμιν ἀνασσέμεν, οἷσιν ἄρα Ζεὺς
<hom. il. 14.86>	ἐκ νεότητος ἔδωκε καὶ ἐς γῆρας τολυπεύειν
<hom. il. 14.87>	ἀργαλέους πολέμους, ὄφρα φθιόμεσθα ἕκαστος.
<hom. il. 14.88>	οὕτω δὴ μέμονας Τρώων πόλιν εὐρυάγυιαν
<hom. il. 14.89>	καλλείψειν, ἧς εἵνεκ' ὀϊζύομεν κακὰ πολλά;
<hom. il. 14.90>	σίγα, μή τίς τ' ἄλλος ̓Αχαιῶν τοῦτον ἀκούσῃ
<hom. il. 14.91>	μῦθον, ὃν οὔ κεν ἀνήρ γε διὰ στόμα πάμπαν ἄγοιτο
<hom. il. 14.92>	ὅς τις ἐπίσταιτο ᾗσι φρεσὶν ἄρτια βάζειν
<hom. il. 14.93>	σκηπτοῦχός τ' εἴη, καί οἱ πειθοίατο λαοὶ
<hom. il. 14.94>	τοσσοίδ' ὅσσοισιν σὺ μετ' ̓Αργείοισιν ἀνάσσεις:
<hom. il. 14.95>	νῦν δέ σευ ὠνοσάμην πάγχυ φρένας, οἷον ἔειπες:
<hom. il. 14.96>	ὃς κέλεαι πολέμοιο συνεσταότος καὶ ἀϋτῆς
<hom. il. 14.97>	νῆας ἐϋσσέλμους ἅλαδ' ἑλκέμεν, ὄφρ' ἔτι μᾶλλον
<hom. il. 14.98>	Τρωσὶ μὲν εὐκτὰ γένηται ἐπικρατέουσί περ ἔμπης,
<hom. il. 14.99>	ἡμῖν δ' αἰπὺς ὄλεθρος ἐπιρρέπῃ. οὐ γὰρ ̓Αχαιοὶ
<hom. il. 14.100>	σχήσουσιν πόλεμον νηῶν ἅλα δ' ἑλκομενάων,
<hom. il. 14.101>	ἀλλ' ἀποπαπτανέουσιν, ἐρωήσουσι δὲ χάρμης.
<hom. il. 14.102>	ἔνθά κε σὴ βουλὴ δηλήσεται ὄρχαμε λαῶν.

<hom. il. 14.103>	τὸν δ' ἠμείβετ' ἔπειτα ἄναξ ἀνδρῶν ̓Αγαμέμνων:
<hom. il. 14.104>	ὦ ̓Οδυσεῦ μάλα πώς με καθίκεο θυμὸν ἐνιπῇ
<hom. il. 14.105>	ἀργαλέῃ: ἀτὰρ οὐ μὲν ἐγὼν ἀέκοντας ἄνωγα
<hom. il. 14.106>	νῆας ἐϋσσέλμους ἅλα δ' ἑλκέμεν υἷας ̓Αχαιῶν.
<hom. il. 14.107>	νῦν δ' εἴη ὃς τῆσδέ γ' ἀμείνονα μῆτιν ἐνίσποι
<hom. il. 14.108>	ἢ νέος ἠὲ παλαιός: ἐμοὶ δέ κεν ἀσμένῳ εἴη.

<hom. il. 14.109>	τοῖσι δὲ καὶ μετέειπε βοὴν ἀγαθὸς Διομήδης:
<hom. il. 14.110>	ἐγγὺς ἀνήρ: οὐ δηθὰ ματεύσομεν: αἴ κ' ἐθέλητε
<hom. il. 14.111>	πείθεσθαι, καὶ μή τι κότῳ ἀγάσησθε ἕκαστος
<hom. il. 14.112>	οὕνεκα δὴ γενεῆφι νεώτατός εἰμι μεθ' ὑμῖν:
<hom. il. 14.113>	πατρὸς δ' ἐξ ἀγαθοῦ καὶ ἐγὼ γένος εὔχομαι εἶναι
<hom. il. 14.114>	Τυδέος, ὃν Θήβῃσι χυτὴ κατὰ γαῖα καλύπτει.
<hom. il. 14.115>	πορθεῖ γὰρ τρεῖς παῖδες ἀμύμονες ἐξεγένοντο,
<hom. il. 14.116>	οἴκεον δ' ἐν Πλευρῶνι καὶ αἰπεινῇ Καλυδῶνι
<hom. il. 14.117>	̓́Αγριος ἠδὲ Μέλας, τρίτατος δ' ἦν ἱππότα Οἰνεὺς
<hom. il. 14.118>	πατρὸς ἐμοῖο πατήρ: ἀρετῇ δ' ἦν ἔξοχος αὐτῶν.
<hom. il. 14.119>	ἀλλ' ὃ μὲν αὐτόθι μεῖνε, πατὴρ δ' ἐμὸς ̓́Αργεϊ νάσθη
<hom. il. 14.120>	πλαγχθείς: ὡς γάρ που Ζεὺς ἤθελε καὶ θεοὶ ἄλλοι.
<hom. il. 14.121>	̓Αδρήστοιο δ' ἔγημε θυγατρῶν, ναῖε δὲ δῶμα
<hom. il. 14.122>	ἀφνειὸν βιότοιο, ἅλις δέ οἱ ἦσαν ἄρουραι
<hom. il. 14.123>	πυροφόροι, πολλοὶ δὲ φυτῶν ἔσαν ὄρχατοι ἀμφίς,
<hom. il. 14.124>	πολλὰ δέ οἱ πρόβατ' ἔσκε: κέκαστο δὲ πάντας ̓Αχαιοὺς
<hom. il. 14.125>	ἐγχείῃ: τὰ δὲ μέλλετ' ἀκουέμεν, εἰ ἐτεόν περ.
<hom. il. 14.126>	τὼ οὐκ ἄν με γένος γε κακὸν καὶ ἀνάλκιδα φάντες
<hom. il. 14.127>	μῦθον ἀτιμήσαιτε πεφασμένον ὅν κ' ἐὺ̈ εἴπω.
<hom. il. 14.128>	δεῦτ' ἴομεν πόλεμον δὲ καὶ οὐτάμενοί περ ἀνάγκῃ.
<hom. il. 14.129>	ἔνθα δ' ἔπειτ' αὐτοὶ μὲν ἐχώμεθα δηϊοτῆτος
<hom. il. 14.130>	ἐκ βελέων, μή πού τις ἐφ' ἕλκεϊ ἕλκος ἄρηται:
<hom. il. 14.131>	ἄλλους δ' ὀτρύνοντες ἐνήσομεν, οἳ τὸ πάρος περ
<hom. il. 14.132>	θυμῷ ἦρα φέροντες ἀφεστᾶς' οὐδὲ μάχονται.

<hom. il. 14.133>	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:
<hom. il. 14.134>	βὰν δ' ἴμεν, ἦρχε δ' ἄρά σφιν ἄναξ ἀνδρῶν ̓Αγαμέμνων.

<hom. il. 14.135>	οὐδ' ἀλαοσκοπιὴν εἶχε κλυτὸς ἐννοσίγαιος,
<hom. il. 14.136>	ἀλλὰ μετ' αὐτοὺς ἦλθε παλαιῷ φωτὶ ἐοικώς,
<hom. il. 14.137>	δεξιτερὴν δ' ἕλε χεῖρ' ̓Αγαμέμνονος ̓Ατρεί̈δαο,
<hom. il. 14.138>	καί μιν φωνήσας ἔπεα πτερόεντα προσηύδα:
<hom. il. 14.139>	̓Ατρεί̈δη νῦν δή που ̓Αχιλλῆος ὀλοὸν κῆρ
<hom. il. 14.140>	γηθεῖ ἐνὶ στήθεσσι φόνον καὶ φύζαν ̓Αχαιῶν
<hom. il. 14.141>	δερκομένῳ, ἐπεὶ οὔ οἱ ἔνι φρένες οὐδ' ἠβαιαί.
<hom. il. 14.142>	ἀλλ' ὃ μὲν ὣς ἀπόλοιτο, θεὸς δέ ἑ σιφλώσειε:
<hom. il. 14.143>	σοὶ δ' οὔ πω μάλα πάγχυ θεοὶ μάκαρες κοτέουσιν,
<hom. il. 14.144>	ἀλλ' ἔτι που Τρώων ἡγήτορες ἠδὲ μέδοντες
<hom. il. 14.145>	εὐρὺ κονίσουσιν πεδίον, σὺ δ' ἐπόψεαι αὐτὸς
<hom. il. 14.146>	φεύγοντας προτὶ ἄστυ νεῶν ἄπο καὶ κλισιάων.

<hom. il. 14.147>	ὣς εἰπὼν μέγ' ἄϋσεν ἐπεσσύμενος πεδίοιο.
<hom. il. 14.148>	ὅσσόν τ' ἐννεάχιλοι ἐπίαχον ἢ δεκάχιλοι
<hom. il. 14.149>	ἀνέρες ἐν πολέμῳ ἔριδα ξυνάγοντες ̓́Αρηος,
<hom. il. 14.150>	τόσσην ἐκ στήθεσφιν ὄπα κρείων ἐνοσίχθων
<hom. il. 14.151>	ἧκεν: ̓Αχαιοῖσιν δὲ μέγα σθένος ἔμβαλ' ἑκάστῳ
<hom. il. 14.152>	καρδίῃ, ἄληκτον πολεμίζειν ἠδὲ μάχεσθαι.

<hom. il. 14.153>	̔́Ηρη δ' εἰσεῖδε χρυσόθρονος ὀφθαλμοῖσι
<hom. il. 14.154>	στᾶς' ἐξ Οὐλύμποιο ἀπὸ ῥίου: αὐτίκα δ' ἔγνω
<hom. il. 14.155>	τὸν μὲν ποιπνύοντα μάχην ἀνὰ κυδιάνειραν
<hom. il. 14.156>	αὐτοκασίγνητον καὶ δαέρα, χαῖρε δὲ θυμῷ:
<hom. il. 14.157>	Ζῆνα δ' ἐπ' ἀκροτάτης κορυφῆς πολυπίδακος ̓́Ιδης
<hom. il. 14.158>	ἥμενον εἰσεῖδε, στυγερὸς δέ οἱ ἔπλετο θυμῷ.
<hom. il. 14.159>	μερμήριξε δ' ἔπειτα βοῶπις πότνια ̔́Ηρη
<hom. il. 14.160>	ὅππως ἐξαπάφοιτο Διὸς νόον αἰγιόχοιο:
<hom. il. 14.161>	ἥδε δέ οἱ κατὰ θυμὸν ἀρίστη φαίνετο βουλὴ
<hom. il. 14.162>	ἐλθεῖν εἰς ̓́Ιδην εὖ ἐντύνασαν ἓ αὐτήν,
<hom. il. 14.163>	εἴ πως ἱμείραιτο παραδραθέειν φιλότητι
<hom. il. 14.164>	ᾗ χροιῇ, τῷ δ' ὕπνον ἀπήμονά τε λιαρόν τε
<hom. il. 14.165>	χεύῃ ἐπὶ βλεφάροισιν ἰδὲ φρεσὶ πευκαλίμῃσι.
<hom. il. 14.166>	βῆ δ' ἴμεν ἐς θάλαμον, τόν οἱ φίλος υἱὸς ἔτευξεν
<hom. il. 14.167>	̔́Ηφαιστος, πυκινὰς δὲ θύρας σταθμοῖσιν ἐπῆρσε
<hom. il. 14.168>	κληῖ̈δι κρυπτῇ, τὴν δ' οὐ θεὸς ἄλλος ἀνῷγεν:
<hom. il. 14.169>	ἔνθ' ἥ γ' εἰσελθοῦσα θύρας ἐπέθηκε φαεινάς.
<hom. il. 14.170>	ἀμβροσίῃ μὲν πρῶτον ἀπὸ χροὸς ἱμερόεντος
<hom. il. 14.171>	λύματα πάντα κάθηρεν, ἀλείψατο δὲ λίπ' ἐλαίῳ
<hom. il. 14.172>	ἀμβροσίῳ ἑδανῷ, τό ῥά οἱ τεθυωμένον ἦεν:
<hom. il. 14.173>	τοῦ καὶ κινυμένοιο Διὸς κατὰ χαλκοβατὲς δῶ
<hom. il. 14.174>	ἔμπης ἐς γαῖάν τε καὶ οὐρανὸν ἵκετ' ἀϋτμή.
<hom. il. 14.175>	τῷ ῥ' ἥ γε χρόα καλὸν ἀλειψαμένη ἰδὲ χαίτας
<hom. il. 14.176>	πεξαμένη χερσὶ πλοκάμους ἔπλεξε φαεινοὺς
<hom. il. 14.177>	καλοὺς ἀμβροσίους ἐκ κράατος ἀθανάτοιο.
<hom. il. 14.178>	ἀμφὶ δ' ἄρ' ἀμβρόσιον ἑανὸν ἕσαθ', ὅν οἱ ̓Αθήνη
<hom. il. 14.179>	ἔξυς' ἀσκήσασα, τίθει δ' ἐνὶ δαίδαλα πολλά:
<hom. il. 14.180>	χρυσείῃς δ' ἐνετῇσι κατὰ στῆθος περονᾶτο.
<hom. il. 14.181>	ζώσατο δὲ ζώνῃ ἑκατὸν θυσάνοις ἀραρυίῃ,
<hom. il. 14.182>	ἐν δ' ἄρα ἕρματα ἧκεν ἐϋτρήτοισι λοβοῖσι
<hom. il. 14.183>	τρίγληνα μορόεντα: χάρις δ' ἀπελάμπετο πολλή.
<hom. il. 14.184>	κρηδέμνῳ δ' ἐφύπερθε καλύψατο δῖα θεάων
<hom. il. 14.185>	καλῷ νηγατέῳ: λευκὸν δ' ἦν ἠέλιος ὥς:
<hom. il. 14.186>	ποσσὶ δ' ὑπὸ λιπαροῖσιν ἐδήσατο καλὰ πέδιλα.
<hom. il. 14.187>	αὐτὰρ ἐπεὶ δὴ πάντα περὶ χροὶ̈ θήκατο κόσμον
<hom. il. 14.188>	βῆ ῥ' ἴμεν ἐκ θαλάμοιο, καλεσσαμένη δ' ̓Αφροδίτην
<hom. il. 14.189>	τῶν ἄλλων ἀπάνευθε θεῶν πρὸς μῦθον ἔειπε:
<hom. il. 14.190>	ἦ ῥά νύ μοί τι πίθοιο φίλον τέκος ὅττί κεν εἴπω,
<hom. il. 14.191>	ἦέ κεν ἀρνήσαιο κοτεσσαμένη τό γε θυμῷ,
<hom. il. 14.192>	οὕνεκ' ἐγὼ Δαναοῖσι, σὺ δὲ Τρώεσσιν ἀρήγεις;

<hom. il. 14.193>	τὴν δ' ἠμείβετ' ἔπειτα Διὸς θυγάτηρ ̓Αφροδίτη:
<hom. il. 14.194>	̔́Ηρη πρέσβα θεὰ θύγατερ μεγάλοιο Κρόνοιο
<hom. il. 14.195>	αὔδα ὅ τι φρονέεις: τελέσαι δέ με θυμὸς ἄνωγεν,
<hom. il. 14.196>	εἰ δύναμαι τελέσαι γε καὶ εἰ τετελεσμένον ἐστίν.

<hom. il. 14.197>	τὴν δὲ δολοφρονέουσα προσηύδα πότνια ̔́Ηρη:
<hom. il. 14.198>	δὸς νῦν μοι φιλότητα καὶ ἵμερον, ᾧ τε σὺ πάντας
<hom. il. 14.199>	δαμνᾷ ἀθανάτους ἠδὲ θνητοὺς ἀνθρώπους.
<hom. il. 14.200>	εἶμι γὰρ ὀψομένη πολυφόρβου πείρατα γαίης,
<hom. il. 14.201>	̓Ωκεανόν τε θεῶν γένεσιν καὶ μητέρα Τηθύν,
<hom. il. 14.202>	οἵ μ' ἐν σφοῖσι δόμοισιν ἐὺ̈ τρέφον ἠδ' ἀτίταλλον
<hom. il. 14.203>	δεξάμενοι ̔Ρείας, ὅτε τε Κρόνον εὐρύοπα Ζεὺς
<hom. il. 14.204>	γαίης νέρθε καθεῖσε καὶ ἀτρυγέτοιο θαλάσσης:
<hom. il. 14.205>	τοὺς εἶμ' ὀψομένη, καί σφ' ἄκριτα νείκεα λύσω:
<hom. il. 14.206>	ἤδη γὰρ δηρὸν χρόνον ἀλλήλων ἀπέχονται
<hom. il. 14.207>	εὐνῆς καὶ φιλότητος, ἐπεὶ χόλος ἔμπεσε θυμῷ.
<hom. il. 14.208>	εἰ κείνω ἐπέεσσι παραιπεπιθοῦσα φίλον κῆρ
<hom. il. 14.209>	εἰς εὐνὴν ἀνέσαιμι ὁμωθῆναι φιλότητι,
<hom. il. 14.210>	αἰεί κέ σφι φίλη τε καὶ αἰδοίη καλεοίμην.

<hom. il. 14.211>	τὴν δ' αὖτε προσέειπε φιλομειδὴς ̓Αφροδίτη:
<hom. il. 14.212>	οὐκ ἔστ' οὐδὲ ἔοικε τεὸν ἔπος ἀρνήσασθαι:
<hom. il. 14.213>	Ζηνὸς γὰρ τοῦ ἀρίστου ἐν ἀγκοίνῃσιν ἰαύεις.

<hom. il. 14.214>	ἦ, καὶ ἀπὸ στήθεσφιν ἐλύσατο κεστὸν ἱμάντα
<hom. il. 14.215>	ποικίλον, ἔνθα δέ οἱ θελκτήρια πάντα τέτυκτο:
<hom. il. 14.216>	ἔνθ' ἔνι μὲν φιλότης, ἐν δ' ἵμερος, ἐν δ' ὀαριστὺς
<hom. il. 14.217>	πάρφασις, ἥ τ' ἔκλεψε νόον πύκα περ φρονεόντων.
<hom. il. 14.218>	τόν ῥά οἱ ἔμβαλε χερσὶν ἔπος τ' ἔφατ' ἔκ τ' ὀνόμαζε:
<hom. il. 14.219>	τῆ νῦν τοῦτον ἱμάντα τεῷ ἐγκάτθεο κόλπῳ
<hom. il. 14.220>	ποικίλον, ᾧ ἔνι πάντα τετεύχαται: οὐδέ σέ φημι
<hom. il. 14.221>	ἄπρηκτόν γε νέεσθαι, ὅ τι φρεσὶ σῇσι μενοινᾷς.

<hom. il. 14.222>	ὣς φάτο, μείδησεν δὲ βοῶπις πότνια ̔́Ηρη,
<hom. il. 14.223>	μειδήσασα δ' ἔπειτα ἑῷ ἐγκάτθετο κόλπῳ.

<hom. il. 14.224>	ἣ μὲν ἔβη πρὸς δῶμα Διὸς θυγάτηρ ̓Αφροδίτη,
<hom. il. 14.225>	̔́Ηρη δ' ἀί̈ξασα λίπεν ῥίον Οὐλύμποιο,
<hom. il. 14.226>	Πιερίην δ' ἐπιβᾶσα καὶ ̓Ημαθίην ἐρατεινὴν
<hom. il. 14.227>	σεύατ' ἐφ' ἱπποπόλων Θρῃκῶν ὄρεα νιφόεντα
<hom. il. 14.228>	ἀκροτάτας κορυφάς: οὐδὲ χθόνα μάρπτε ποδοῖιν:
<hom. il. 14.229>	ἐξ ̓Αθόω δ' ἐπὶ πόντον ἐβήσετο κυμαίνοντα,
<hom. il. 14.230>	Λῆμνον δ' εἰσαφίκανε πόλιν θείοιο Θόαντος.
<hom. il. 14.231>	ἔνθ' ̔́Υπνῳ ξύμβλητο κασιγνήτῳ Θανάτοιο,
<hom. il. 14.232>	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζεν:
<hom. il. 14.233>	̔́Υπνε ἄναξ πάντων τε θεῶν πάντων τ' ἀνθρώπων,
<hom. il. 14.234>	ἠμὲν δή ποτ' ἐμὸν ἔπος ἔκλυες, ἠδ' ἔτι καὶ νῦν
<hom. il. 14.235>	πείθευ: ἐγὼ δέ κέ τοι ἰδέω χάριν ἤματα πάντα.
<hom. il. 14.236>	κοίμησόν μοι Ζηνὸς ὑπ' ὀφρύσιν ὄσσε φαεινὼ
<hom. il. 14.237>	αὐτίκ' ἐπεί κεν ἐγὼ παραλέξομαι ἐν φιλότητι.
<hom. il. 14.238>	δῶρα δέ τοι δώσω καλὸν θρόνον ἄφθιτον αἰεὶ
<hom. il. 14.239>	χρύσεον: ̔́Ηφαιστος δέ κ' ἐμὸς πάϊς ἀμφιγυήεις
<hom. il. 14.240>	τεύξει' ἀσκήσας, ὑπὸ δὲ θρῆνυν ποσὶν ἥσει,
<hom. il. 14.241>	τῷ κεν ἐπισχοίης λιπαροὺς πόδας εἰλαπινάζων.

<hom. il. 14.242>	τὴν δ' ἀπαμειβόμενος προσεφώνεε νήδυμος ̔́Υπνος:
<hom. il. 14.243>	̔́Ηρη πρέσβα θεὰ θύγατερ μεγάλοιο Κρόνοιο
<hom. il. 14.244>	ἄλλον μέν κεν ἔγωγε θεῶν αἰειγενετάων
<hom. il. 14.245>	ῥεῖα κατευνήσαιμι, καὶ ἂν ποταμοῖο ῥέεθρα
<hom. il. 14.246>	̓Ωκεανοῦ, ὅς περ γένεσις πάντεσσι τέτυκται:
<hom. il. 14.247>	Ζηνὸς δ' οὐκ ἂν ἔγωγε Κρονίονος ἆσσον ἱκοίμην
<hom. il. 14.248>	οὐδὲ κατευνήσαιμ', ὅτε μὴ αὐτός γε κελεύοι.
<hom. il. 14.249>	ἤδη γάρ με καὶ ἄλλο τεὴ ἐπίνυσσεν ἐφετμὴ
<hom. il. 14.250>	ἤματι τῷ ὅτε κεῖνος ὑπέρθυμος Διὸς υἱὸς
<hom. il. 14.251>	ἔπλεεν ̓Ιλιόθεν Τρώων πόλιν ἐξαλαπάξας.
<hom. il. 14.252>	ἤτοι ἐγὼ μὲν ἔλεξα Διὸς νόον αἰγιόχοιο
<hom. il. 14.253>	νήδυμος ἀμφιχυθείς: σὺ δέ οἱ κακὰ μήσαο θυμῷ
<hom. il. 14.254>	ὄρσας' ἀργαλέων ἀνέμων ἐπὶ πόντον ἀήτας,
<hom. il. 14.255>	καί μιν ἔπειτα Κόων δ' εὖ ναιομένην ἀπένεικας
<hom. il. 14.256>	νόσφι φίλων πάντων. ὃ δ' ἐπεγρόμενος χαλέπαινε
<hom. il. 14.257>	ῥιπτάζων κατὰ δῶμα θεούς, ἐμὲ δ' ἔξοχα πάντων
<hom. il. 14.258>	ζήτει: καί κέ μ' ἄϊστον ἀπ' αἰθέρος ἔμβαλε πόντῳ,
<hom. il. 14.259>	εἰ μὴ Νὺξ δμήτειρα θεῶν ἐσάωσε καὶ ἀνδρῶν:
<hom. il. 14.260>	τὴν ἱκόμην φεύγων, ὃ δ' ἐπαύσατο χωόμενός περ.
<hom. il. 14.261>	ἅζετο γὰρ μὴ Νυκτὶ θοῇ ἀποθύμια ἕρδοι.
<hom. il. 14.262>	νῦν αὖ τοῦτό μ' ἄνωγας ἀμήχανον ἄλλο τελέσσαι.

<hom. il. 14.263>	τὸν δ' αὖτε προσέειπε βοῶπις πότνια ̔́Ηρη:
<hom. il. 14.264>	̔́Υπνε τί ἢ δὲ σὺ ταῦτα μετὰ φρεσὶ σῇσι μενοινᾷς;
<hom. il. 14.265>	ἦ φῂς ὣς Τρώεσσιν ἀρηξέμεν εὐρύοπα Ζῆν
<hom. il. 14.266>	ὡς ̔Ηρακλῆος περιχώσατο παῖδος ἑοῖο;
<hom. il. 14.267>	ἀλλ' ἴθ', ἐγὼ δέ κέ τοι Χαρίτων μίαν ὁπλοτεράων
<hom. il. 14.268>	δώσω ὀπυιέμεναι καὶ σὴν κεκλῆσθαι ἄκοιτιν.

<hom. il. 14.270>	ὣς φάτο, χήρατο δ' ̔́Υπνος, ἀμειβόμενος δὲ προσηύδα:
<hom. il. 14.271>	ἄγρει νῦν μοι ὄμοσσον ἀάατον Στυγὸς ὕδωρ,
<hom. il. 14.272>	χειρὶ δὲ τῇ ἑτέρῃ μὲν ἕλε χθόνα πουλυβότειραν,
<hom. il. 14.273>	τῇ δ' ἑτέρῃ ἅλα μαρμαρέην, ἵνα νῶϊν ἅπαντες
<hom. il. 14.274>	μάρτυροι ὦς' οἳ ἔνερθε θεοὶ Κρόνον ἀμφὶς ἐόντες,
<hom. il. 14.275>	ἦ μὲν ἐμοὶ δώσειν Χαρίτων μίαν ὁπλοτεράων
<hom. il. 14.276>	Πασιθέην, ἧς τ' αὐτὸς ἐέλδομαι ἤματα πάντα.

<hom. il. 14.277>	ὣς ἔφατ', οὐδ' ἀπίθησε θεὰ λευκώλενος ̔́Ηρη,
<hom. il. 14.278>	ὄμνυε δ' ὡς ἐκέλευε, θεοὺς δ' ὀνόμηνεν ἅπαντας
<hom. il. 14.279>	τοὺς ὑποταρταρίους οἳ Τιτῆνες καλέονται.
<hom. il. 14.280>	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
<hom. il. 14.281>	τὼ βήτην Λήμνου τε καὶ ̓́Ιμβρου ἄστυ λιπόντε
<hom. il. 14.282>	ἠέρα ἑσσαμένω ῥίμφα πρήσσοντε κέλευθον.
<hom. il. 14.283>	̓́Ιδην δ' ἱκέσθην πολυπίδακα μητέρα θηρῶν
<hom. il. 14.284>	Λεκτόν, ὅθι πρῶτον λιπέτην ἅλα: τὼ δ' ἐπὶ χέρσου
<hom. il. 14.285>	βήτην, ἀκροτάτη δὲ ποδῶν ὕπο σείετο ὕλη.
<hom. il. 14.286>	ἔνθ' ̔́Υπνος μὲν ἔμεινε πάρος Διὸς ὄσσε ἰδέσθαι
<hom. il. 14.287>	εἰς ἐλάτην ἀναβὰς περιμήκετον, ἣ τότ' ἐν ̓́Ιδῃ
<hom. il. 14.288>	μακροτάτη πεφυυῖα δι' ἠέρος αἰθέρ' ἵκανεν:
<hom. il. 14.289>	ἔνθ' ἧστ' ὄζοισιν πεπυκασμένος εἰλατίνοισιν
<hom. il. 14.290>	ὄρνιθι λιγυρῇ ἐναλίγκιος, ἥν τ' ἐν ὄρεσσι
<hom. il. 14.291>	χαλκίδα κικλήσκουσι θεοί, ἄνδρες δὲ κύμινδιν.

<hom. il. 14.292>	̔́Ηρη δὲ κραιπνῶς προσεβήσετο Γάργαρον ἄκρον
<hom. il. 14.293>	̓́Ιδης ὑψηλῆς: ἴδε δὲ νεφεληγερέτα Ζεύς.
<hom. il. 14.294>	ὡς δ' ἴδεν, ὥς μιν ἔρως πυκινὰς φρένας ἀμφεκάλυψεν,
<hom. il. 14.295>	οἷον ὅτε πρῶτόν περ ἐμισγέσθην φιλότητι
<hom. il. 14.296>	εἰς εὐνὴν φοιτῶντε, φίλους λήθοντε τοκῆας.
<hom. il. 14.297>	στῆ δ' αὐτῆς προπάροιθεν ἔπος τ' ἔφατ' ἔκ τ' ὀνόμαζεν:
<hom. il. 14.298>	̔́Ηρη πῇ μεμαυῖα κατ' Οὐλύμπου τόδ' ἱκάνεις;
<hom. il. 14.299>	ἵπποι δ' οὐ παρέασι καὶ ἅρματα τῶν κ' ἐπιβαίης.

<hom. il. 14.300>	τὸν δὲ δολοφρονέουσα προσηύδα πότνια ̔́Ηρη:
<hom. il. 14.301>	ἔρχομαι ὀψομένη πολυφόρβου πείρατα γαίης,
<hom. il. 14.302>	̓Ωκεανόν τε θεῶν γένεσιν καὶ μητέρα Τηθύν,
<hom. il. 14.303>	οἵ με σφοῖσι δόμοισιν ἐὺ̈ τρέφον ἠδ' ἀτίταλλον:
<hom. il. 14.304>	τοὺς εἶμ' ὀψομένη, καί σφ' ἄκριτα νείκεα λύσω:
<hom. il. 14.305>	ἤδη γὰρ δηρὸν χρόνον ἀλλήλων ἀπέχονται
<hom. il. 14.306>	εὐνῆς καὶ φιλότητος, ἐπεὶ χόλος ἔμπεσε θυμῷ.
<hom. il. 14.307>	ἵπποι δ' ἐν πρυμνωρείῃ πολυπίδακος ̓́Ιδης
<hom. il. 14.308>	ἑστᾶς', οἵ μ' οἴσουσιν ἐπὶ τραφερήν τε καὶ ὑγρήν.
<hom. il. 14.309>	νῦν δὲ σεῦ εἵνεκα δεῦρο κατ' Οὐλύμπου τόδ' ἱκάνω,
<hom. il. 14.310>	μή πώς μοι μετέπειτα χολώσεαι, αἴ κε σιωπῇ
<hom. il. 14.311>	οἴχωμαι πρὸς δῶμα βαθυρρόου ̓Ωκεανοῖο.

<hom. il. 14.312>	τὴν δ' ἀπαμειβόμενος προσέφη νεφεληγερέτα Ζεύς:
<hom. il. 14.313>	̔́Ηρη κεῖσε μὲν ἔστι καὶ ὕστερον ὁρμηθῆναι,
<hom. il. 14.314>	νῶϊ δ' ἄγ' ἐν φιλότητι τραπείομεν εὐνηθέντε.
<hom. il. 14.315>	οὐ γάρ πώ ποτέ μ' ὧδε θεᾶς ἔρος οὐδὲ γυναικὸς
<hom. il. 14.316>	θυμὸν ἐνὶ στήθεσσι περιπροχυθεὶς ἐδάμασσεν,
<hom. il. 14.317>	οὐδ' ὁπότ' ἠρασάμην ̓Ιξιονίης ἀλόχοιο,
<hom. il. 14.318>	ἣ τέκε Πειρίθοον θεόφιν μήστωρ' ἀτάλαντον:
<hom. il. 14.319>	οὐδ' ὅτε περ Δανάης καλλισφύρου ̓Ακρισιώνης,
<hom. il. 14.320>	ἣ τέκε Περσῆα πάντων ἀριδείκετον ἀνδρῶν:
<hom. il. 14.321>	οὐδ' ὅτε Φοίνικος κούρης τηλεκλειτοῖο,
<hom. il. 14.322>	ἣ τέκε μοι Μίνων τε καὶ ἀντίθεον ̔Ραδάμανθυν:
<hom. il. 14.323>	οὐδ' ὅτε περ Σεμέλης οὐδ' ̓Αλκμήνης ἐνὶ Θήβῃ,
<hom. il. 14.324>	ἥ ῥ' ̔Ηρακλῆα κρατερόφρονα γείνατο παῖδα:
<hom. il. 14.325>	ἣ δὲ Διώνυσον Σεμέλη τέκε χάρμα βροτοῖσιν:
<hom. il. 14.326>	οὐδ' ὅτε Δήμητρος καλλιπλοκάμοιο ἀνάσσης,
<hom. il. 14.327>	οὐδ' ὁπότε Λητοῦς ἐρικυδέος, οὐδὲ σεῦ αὐτῆς,
<hom. il. 14.328>	ὡς σέο νῦν ἔραμαι καί με γλυκὺς ἵμερος αἱρεῖ.

<hom. il. 14.329>	τὸν δὲ δολοφρονέουσα προσηύδα πότνια ̔́Ηρη:
<hom. il. 14.330>	αἰνότατε Κρονίδη ποῖον τὸν μῦθον ἔειπες.
<hom. il. 14.331>	εἰ νῦν ἐν φιλότητι λιλαίεαι εὐνηθῆναι
<hom. il. 14.332>	̓́Ιδης ἐν κορυφῇσι, τὰ δὲ προπέφανται ἅπαντα:
<hom. il. 14.333>	πῶς κ' ἔοι εἴ τις νῶϊ θεῶν αἰειγενετάων
<hom. il. 14.334>	εὕδοντ' ἀθρήσειε, θεοῖσι δὲ πᾶσι μετελθὼν
<hom. il. 14.335>	πεφράδοι; οὐκ ἂν ἔγωγε τεὸν πρὸς δῶμα νεοίμην
<hom. il. 14.336>	ἐξ εὐνῆς ἀνστᾶσα, νεμεσσητὸν δέ κεν εἴη.
<hom. il. 14.337>	ἀλλ' εἰ δή ῥ' ἐθέλεις καί τοι φίλον ἔπλετο θυμῷ,
<hom. il. 14.338>	ἔστιν τοι θάλαμος, τόν τοι φίλος υἱὸς ἔτευξεν
<hom. il. 14.339>	̔́Ηφαιστος, πυκινὰς δὲ θύρας σταθμοῖσιν ἐπῆρσεν:
<hom. il. 14.340>	ἔνθ' ἴομεν κείοντες, ἐπεί νύ τοι εὔαδεν εὐνή.

<hom. il. 14.341>	τὴν δ' ἀπαμειβόμενος προσέφη νεφεληγερέτα Ζεύς:
<hom. il. 14.342>	̔́Ηρη μήτε θεῶν τό γε δείδιθι μήτέ τιν' ἀνδρῶν
<hom. il. 14.343>	ὄψεσθαι: τοῖόν τοι ἐγὼ νέφος ἀμφικαλύψω
<hom. il. 14.344>	χρύσεον: οὐδ' ἂν νῶϊ διαδράκοι ̓Ηέλιός περ,
<hom. il. 14.345>	οὗ τε καὶ ὀξύτατον πέλεται φάος εἰσοράασθαι.

<hom. il. 14.346>	ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν:
<hom. il. 14.347>	τοῖσι δ' ὑπὸ χθὼν δῖα φύεν νεοθηλέα ποίην,
<hom. il. 14.348>	λωτόν θ' ἑρσήεντα ἰδὲ κρόκον ἠδ' ὑάκινθον
<hom. il. 14.349>	πυκνὸν καὶ μαλακόν, ὃς ἀπὸ χθονὸς ὑψός' ἔεργε.
<hom. il. 14.350>	τῷ ἔνι λεξάσθην, ἐπὶ δὲ νεφέλην ἕσσαντο
<hom. il. 14.351>	καλὴν χρυσείην: στιλπναὶ δ' ἀπέπιπτον ἔερσαι.

<hom. il. 14.352>	ὣς ὃ μὲν ἀτρέμας εὗδε πατὴρ ἀνὰ Γαργάρῳ ἄκρῳ,
<hom. il. 14.353>	ὕπνῳ καὶ φιλότητι δαμείς, ἔχε δ' ἀγκὰς ἄκοιτιν:
<hom. il. 14.354>	βῆ δὲ θέειν ἐπὶ νῆας ̓Αχαιῶν νήδυμος ̔́Υπνος
<hom. il. 14.355>	ἀγγελίην ἐρέων γαιηόχῳ ἐννοσιγαίῳ:
<hom. il. 14.356>	ἀγχοῦ δ' ἱστάμενος ἔπεα πτερόεντα προσηύδα:
<hom. il. 14.357>	πρόφρων νῦν Δαναοῖσι Ποσείδαον ἐπάμυνε,
<hom. il. 14.358>	καί σφιν κῦδος ὄπαζε μίνυνθά περ, ὄφρ' ἔτι εὕδει
<hom. il. 14.359>	Ζεύς, ἐπεὶ αὐτῷ ἐγὼ μαλακὸν περὶ κῶμ' ἐκάλυψα:
<hom. il. 14.360>	̔́Ηρη δ' ἐν φιλότητι παρήπαφεν εὐνηθῆναι.

<hom. il. 14.361>	ὣς εἰπὼν ὃ μὲν ᾤχετ' ἐπὶ κλυτὰ φῦλ' ἀνθρώπων,
<hom. il. 14.362>	τὸν δ' ἔτι μᾶλλον ἀνῆκεν ἀμυνέμεναι Δαναοῖσιν.
<hom. il. 14.363>	αὐτίκα δ' ἐν πρώτοισι μέγα προθορὼν ἐκέλευσεν:
<hom. il. 14.364>	̓Αργεῖοι καὶ δ' αὖτε μεθίεμεν ̔́Εκτορι νίκην
<hom. il. 14.365>	Πριαμίδῃ, ἵνα νῆας ἕλῃ καὶ κῦδος ἄρηται;
<hom. il. 14.366>	ἀλλ' ὃ μὲν οὕτω φησὶ καὶ εὔχεται οὕνεκ' ̓Αχιλλεὺς
<hom. il. 14.367>	νηυσὶν ἔπι γλαφυρῇσι μένει κεχολωμένος ἦτορ:
<hom. il. 14.368>	κείνου δ' οὔ τι λίην ποθὴ ἔσσεται, εἴ κεν οἳ ἄλλοι
<hom. il. 14.369>	ἡμεῖς ὀτρυνώμεθ' ἀμυνέμεν ἀλλήλοισιν.
<hom. il. 14.370>	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
<hom. il. 14.371>	ἀσπίδες ὅσσαι ἄρισται ἐνὶ στρατῷ ἠδὲ μέγισται
<hom. il. 14.372>	ἑσσάμενοι, κεφαλὰς δὲ παναίθῃσιν κορύθεσσι
<hom. il. 14.373>	κρύψαντες, χερσίν τε τὰ μακρότατ' ἔγχε' ἑλόντες
<hom. il. 14.374>	ἴομεν: αὐτὰρ ἐγὼν ἡγήσομαι, οὐδ' ἔτι φημὶ
<hom. il. 14.375>	̔́Εκτορα Πριαμίδην μενέειν μάλα περ μεμαῶτα.
<hom. il. 14.376>	ὃς δέ κ' ἀνὴρ μενέχαρμος, ἔχει δ' ὀλίγον σάκος ὤμῳ,
<hom. il. 14.377>	χείρονι φωτὶ δότω, ὃ δ' ἐν ἀσπίδι μείζονι δύτω.

<hom. il. 14.378>	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:
<hom. il. 14.379>	τοὺς δ' αὐτοὶ βασιλῆες ἐκόσμεον οὐτάμενοί περ
<hom. il. 14.380>	Τυδεί̈δης ̓Οδυσεύς τε καὶ ̓Ατρεί̈δης ̓Αγαμέμνων:
<hom. il. 14.381>	οἰχόμενοι δ' ἐπὶ πάντας ἀρήϊα τεύχε' ἄμειβον:
<hom. il. 14.382>	ἐσθλὰ μὲν ἐσθλὸς ἔδυνε, χέρεια δὲ χείρονι δόσκεν.
<hom. il. 14.383>	αὐτὰρ ἐπεί ῥ' ἕσσαντο περὶ χροὶ̈ νώροπα χαλκὸν
<hom. il. 14.384>	βάν ῥ' ἴμεν: ἦρχε δ' ἄρά σφι Ποσειδάων ἐνοσίχθων
<hom. il. 14.385>	δεινὸν ἄορ τανύηκες ἔχων ἐν χειρὶ παχείῃ
<hom. il. 14.386>	εἴκελον ἀστεροπῇ: τῷ δ' οὐ θέμις ἐστὶ μιγῆναι
<hom. il. 14.387>	ἐν δαὶ̈ λευγαλέῃ, ἀλλὰ δέος ἰσχάνει ἄνδρας.

<hom. il. 14.388>	Τρῶας δ' αὖθ' ἑτέρωθεν ἐκόσμει φαίδιμος ̔́Εκτωρ.
<hom. il. 14.389>	δή ῥα τότ' αἰνοτάτην ἔριδα πτολέμοιο τάνυσσαν
<hom. il. 14.390>	κυανοχαῖτα Ποσειδάων καὶ φαίδιμος ̔́Εκτωρ,
<hom. il. 14.391>	ἤτοι ὃ μὲν Τρώεσσιν, ὃ δ' ̓Αργείοισιν ἀρήγων.
<hom. il. 14.392>	ἐκλύσθη δὲ θάλασσα ποτὶ κλισίας τε νέας τε
<hom. il. 14.393>	̓Αργείων: οἳ δὲ ξύνισαν μεγάλῳ ἀλαλητῷ.
<hom. il. 14.394>	οὔτε θαλάσσης κῦμα τόσον βοάᾳ ποτὶ χέρσον
<hom. il. 14.395>	ποντόθεν ὀρνύμενον πνοιῇ Βορέω ἀλεγεινῇ:
<hom. il. 14.396>	οὔτε πυρὸς τόσσός γε ποτὶ βρόμος αἰθομένοιο
<hom. il. 14.397>	οὔρεος ἐν βήσσῃς, ὅτε τ' ὤρετο καιέμεν ὕλην:
<hom. il. 14.398>	οὔτ' ἄνεμος τόσσόν γε περὶ δρυσὶν ὑψικόμοισι
<hom. il. 14.399>	ἠπύει, ὅς τε μάλιστα μέγα βρέμεται χαλεπαίνων,
<hom. il. 14.400>	ὅσση ἄρα Τρώων καὶ ̓Αχαιῶν ἔπλετο φωνὴ
<hom. il. 14.401>	δεινὸν ἀϋσάντων, ὅτ' ἐπ' ἀλλήλοισιν ὄρουσαν.

<hom. il. 14.402>	Αἴαντος δὲ πρῶτος ἀκόντισε φαίδιμος ̔́Εκτωρ
<hom. il. 14.403>	ἔγχει, ἐπεὶ τέτραπτο πρὸς ἰθύ οἱ, οὐδ' ἀφάμαρτε,
<hom. il. 14.404>	τῇ ῥα δύω τελαμῶνε περὶ στήθεσσι τετάσθην,
<hom. il. 14.405>	ἤτοι ὃ μὲν σάκεος, ὃ δὲ φασγάνου ἀργυροήλου:
<hom. il. 14.406>	τώ οἱ ῥυσάσθην τέρενα χρόα. χώσατο δ' ̔́Εκτωρ,
<hom. il. 14.407>	ὅττί ῥά οἱ βέλος ὠκὺ ἐτώσιον ἔκφυγε χειρός,
<hom. il. 14.408>	ἂψ δ' ἑτάρων εἰς ἔθνος ἐχάζετο κῆρ' ἀλεείνων.
<hom. il. 14.409>	τὸν μὲν ἔπειτ' ἀπιόντα μέγας Τελαμώνιος Αἴας
<hom. il. 14.410>	χερμαδίῳ, τά ῥα πολλὰ θοάων ἔχματα νηῶν
<hom. il. 14.411>	πὰρ ποσὶ μαρναμένων ἐκυλίνδετο, τῶν ἓν ἀείρας
<hom. il. 14.412>	στῆθος βεβλήκει ὑπὲρ ἄντυγος ἀγχόθι δειρῆς,
<hom. il. 14.413>	στρόμβον δ' ὣς ἔσσευε βαλών, περὶ δ' ἔδραμε πάντῃ.
<hom. il. 14.414>	ὡς δ' ὅθ' ὑπὸ πληγῆς πατρὸς Διὸς ἐξερίπῃ δρῦς
<hom. il. 14.415>	πρόρριζος, δεινὴ δὲ θεείου γίγνεται ὀδμὴ
<hom. il. 14.416>	ἐξ αὐτῆς, τὸν δ' οὔ περ ἔχει θράσος ὅς κεν ἴδηται
<hom. il. 14.417>	ἐγγὺς ἐών, χαλεπὸς δὲ Διὸς μεγάλοιο κεραυνός,
<hom. il. 14.418>	ὣς ἔπες' ̔́Εκτορος ὦκα χαμαὶ μένος ἐν κονίῃσι:
<hom. il. 14.419>	χειρὸς δ' ἔκβαλεν ἔγχος, ἐπ' αὐτῷ δ' ἀσπὶς ἑάφθη
<hom. il. 14.420>	καὶ κόρυς, ἀμφὶ δέ οἱ βράχε τεύχεα ποικίλα χαλκῷ.
<hom. il. 14.421>	οἳ δὲ μέγα ἰάχοντες ἐπέδραμον υἷες ̓Αχαιῶν
<hom. il. 14.422>	ἐλπόμενοι ἐρύεσθαι, ἀκόντιζον δὲ θαμειὰς
<hom. il. 14.423>	αἰχμάς: ἀλλ' οὔ τις ἐδυνήσατο ποιμένα λαῶν
<hom. il. 14.424>	οὐτάσαι οὐδὲ βαλεῖν: πρὶν γὰρ περίβησαν ἄριστοι
<hom. il. 14.425>	Πουλυδάμας τε καὶ Αἰνείας καὶ δῖος ̓Αγήνωρ
<hom. il. 14.426>	Σαρπηδών τ' ἀρχὸς Λυκίων καὶ Γλαῦκος ἀμύμων.
<hom. il. 14.427>	τῶν δ' ἄλλων οὔ τίς εὑ ἀκήδεσεν, ἀλλὰ πάροιθεν
<hom. il. 14.428>	ἀσπίδας εὐκύκλους σχέθον αὐτοῦ. τὸν δ' ἄρ' ἑταῖροι
<hom. il. 14.429>	χερσὶν ἀείραντες φέρον ἐκ πόνου, ὄφρ' ἵκεθ' ἵππους
<hom. il. 14.430>	ὠκέας, οἵ οἱ ὄπισθε μάχης ἠδὲ πτολέμοιο
<hom. il. 14.431>	ἕστασαν ἡνίοχόν τε καὶ ἅρματα ποικίλ' ἔχοντες:
<hom. il. 14.432>	οἳ τόν γε προτὶ ἄστυ φέρον βαρέα στενάχοντα.

<hom. il. 14.433>	ἀλλ' ὅτε δὴ πόρον ἷξον ἐϋρρεῖος ποταμοῖο
<hom. il. 14.434>	Ξάνθου δινήεντος, ὃν ἀθάνατος τέκετο Ζεύς,
<hom. il. 14.435>	ἔνθά μιν ἐξ ἵππων πέλασαν χθονί, κὰδ δέ οἱ ὕδωρ
<hom. il. 14.436>	χεῦαν: ὃ δ' ἀμπνύνθη καὶ ἀνέδρακεν ὀφθαλμοῖσιν,
<hom. il. 14.437>	ἑζόμενος δ' ἐπὶ γοῦνα κελαινεφὲς αἷμ' ἀπέμεσσεν:
<hom. il. 14.438>	αὖτις δ' ἐξοπίσω πλῆτο χθονί, τὼ δέ οἱ ὄσσε
<hom. il. 14.439>	νὺξ ἐκάλυψε μέλαινα: βέλος δ' ἔτι θυμὸν ἐδάμνα.

<hom. il. 14.440>	̓Αργεῖοι δ' ὡς οὖν ἴδον ̔́Εκτορα νόσφι κιόντα
<hom. il. 14.441>	μᾶλλον ἐπὶ Τρώεσσι θόρον, μνήσαντο δὲ χάρμης.
<hom. il. 14.442>	ἔνθα πολὺ πρώτιστος ̓Οϊλῆος ταχὺς Αἴας
<hom. il. 14.443>	Σάτνιον οὔτασε δουρὶ μετάλμενος ὀξυόεντι
<hom. il. 14.444>	̓Ηνοπίδην, ὃν ἄρα νύμφη τέκε νηὶ̈ς ἀμύμων
<hom. il. 14.445>	̓́Ηνοπι βουκολέοντι παρ' ὄχθας Σατνιόεντος.
<hom. il. 14.446>	τὸν μὲν ̓Οϊλιάδης δουρὶ κλυτὸς ἐγγύθεν ἐλθὼν
<hom. il. 14.447>	οὖτα κατὰ λαπάρην: ὃ δ' ἀνετράπετ', ἀμφὶ δ' ἄρ' αὐτῷ
<hom. il. 14.448>	Τρῶες καὶ Δαναοὶ σύναγον κρατερὴν ὑσμίνην.
<hom. il. 14.449>	τῷ δ' ἐπὶ Πουλυδάμας ἐγχέσπαλος ἦλθεν ἀμύντωρ
<hom. il. 14.450>	Πανθοί̈δης, βάλε δὲ Προθοήνορα δεξιὸν ὦμον
<hom. il. 14.451>	υἱὸν ̓Αρηϊλύκοιο, δι' ὤμου δ' ὄβριμον ἔγχος
<hom. il. 14.452>	ἔσχεν, ὃ δ' ἐν κονίῃσι πεσὼν ἕλε γαῖαν ἀγοστῷ.
<hom. il. 14.453>	Πουλυδάμας δ' ἔκπαγλον ἐπεύξατο μακρὸν ἀύ̈σας:
<hom. il. 14.454>	οὐ μὰν αὖτ' ὀί̈ω μεγαθύμου Πανθοί̈δαο
<hom. il. 14.455>	χειρὸς ἄπο στιβαρῆς ἅλιον πηδῆσαι ἄκοντα,
<hom. il. 14.456>	ἀλλά τις ̓Αργείων κόμισε χροί̈, καί μιν ὀί̈ω
<hom. il. 14.457>	αὐτῷ σκηπτόμενον κατίμεν δόμον ̓́Αϊδος εἴσω.

<hom. il. 14.458>	ὣς ἔφατ', ̓Αργείοισι δ' ἄχος γένετ' εὐξαμένοιο:
<hom. il. 14.459>	Αἴαντι δὲ μάλιστα δαί̈φρονι θυμὸν ὄρινε
<hom. il. 14.460>	τῷ Τελαμωνιάδῃ: τοῦ γὰρ πέσεν ἄγχι μάλιστα.
<hom. il. 14.461>	καρπαλίμως δ' ἀπιόντος ἀκόντισε δουρὶ φαεινῷ.
<hom. il. 14.462>	Πουλυδάμας δ' αὐτὸς μὲν ἀλεύατο κῆρα μέλαιναν
<hom. il. 14.463>	λικριφὶς ἀί̈ξας, κόμισεν δ' ̓Αντήνορος υἱὸς
<hom. il. 14.464>	̓Αρχέλοχος: τῷ γάρ ῥα θεοὶ βούλευσαν ὄλεθρον.
<hom. il. 14.465>	τόν ῥ' ἔβαλεν κεφαλῆς τε καὶ αὐχένος ἐν συνεοχμῷ,
<hom. il. 14.466>	νείατον ἀστράγαλον, ἀπὸ δ' ἄμφω κέρσε τένοντε:
<hom. il. 14.467>	τοῦ δὲ πολὺ προτέρη κεφαλὴ στόμα τε ῥῖνές τε
<hom. il. 14.468>	οὔδεϊ πλῆντ' ἤ περ κνῆμαι καὶ γοῦνα πεσόντος.
<hom. il. 14.469>	Αἴας δ' αὖτ' ἐγέγωνεν ἀμύμονι Πουλυδάμαντι:
<hom. il. 14.470>	φράζεο Πουλυδάμα καί μοι νημερτὲς ἐνίσπες
<hom. il. 14.471>	ἦ ῥ' οὐχ οὗτος ἀνὴρ Προθοήνορος ἀντὶ πεφάσθαι
<hom. il. 14.472>	ἄξιος; οὐ μέν μοι κακὸς εἴδεται οὐδὲ κακῶν ἔξ,
<hom. il. 14.473>	ἀλλὰ κασίγνητος ̓Αντήνορος ἱπποδάμοιο
<hom. il. 14.474>	ἢ πάϊς: αὐτῷ γὰρ γενεὴν ἄγχιστα ἐῴκει.

<hom. il. 14.475>	ἦ ῥ' εὖ γιγνώσκων, Τρῶας δ' ἄχος ἔλλαβε θυμόν.
<hom. il. 14.476>	ἔνθ' ̓Ακάμας Πρόμαχον Βοιώτιον οὔτασε δουρὶ
<hom. il. 14.477>	ἀμφὶ κασιγνήτῳ βεβαώς: ὃ δ' ὕφελκε ποδοῖιν.
<hom. il. 14.478>	τῷ δ' ̓Ακάμας ἔκπαγλον ἐπεύξατο μακρὸν ἀύ̈σας:
<hom. il. 14.479>	̓Αργεῖοι ἰόμωροι ἀπειλάων ἀκόρητοι
<hom. il. 14.480>	οὔ θην οἴοισίν γε πόνος τ' ἔσεται καὶ ὀϊζὺς
<hom. il. 14.481>	ἡμῖν, ἀλλά ποθ' ὧδε κατακτενέεσθε καὶ ὔμμες.
<hom. il. 14.482>	φράζεσθ' ὡς ὑμῖν Πρόμαχος δεδμημένος εὕδει
<hom. il. 14.483>	ἔγχει ἐμῷ, ἵνα μή τι κασιγνήτοιό γε ποινὴ
<hom. il. 14.484>	δηρὸν ἄτιτος ἔῃ: τὼ καί κέ τις εὔχεται ἀνὴρ
<hom. il. 14.485>	γνωτὸν ἐνὶ μεγάροισιν ἀρῆς ἀλκτῆρα λιπέσθαι.

<hom. il. 14.486>	ὣς ἔφατ', ̓Αργείοισι δ' ἄχος γένετ' εὐξαμένοιο:
<hom. il. 14.487>	Πηνέλεῳ δὲ μάλιστα δαί̈φρονι θυμὸν ὄρινεν:
<hom. il. 14.488>	ὁρμήθη δ' ̓Ακάμαντος: ὃ δ' οὐχ ὑπέμεινεν ἐρωὴν
<hom. il. 14.489>	Πηνελέωο ἄνακτος: ὃ δ' οὔτασεν ̓Ιλιονῆα
<hom. il. 14.490>	υἱὸν Φόρβαντος πολυμήλου, τόν ῥα μάλιστα
<hom. il. 14.491>	̔Ερμείας Τρώων ἐφίλει καὶ κτῆσιν ὄπασσε:
<hom. il. 14.492>	τῷ δ' ἄρ' ὑπὸ μήτηρ μοῦνον τέκεν ̓Ιλιονῆα.
<hom. il. 14.493>	τὸν τόθ' ὑπ' ὀφρύος οὖτα κατ' ὀφθαλμοῖο θέμεθλα,
<hom. il. 14.494>	ἐκ δ' ὦσε γλήνην: δόρυ δ' ὀφθαλμοῖο διὰ πρὸ
<hom. il. 14.495>	καὶ διὰ ἰνίου ἦλθεν, ὃ δ' ἕζετο χεῖρε πετάσσας
<hom. il. 14.496>	ἄμφω: Πηνέλεως δὲ ἐρυσσάμενος ξίφος ὀξὺ
<hom. il. 14.497>	αὐχένα μέσσον ἔλασσεν, ἀπήραξεν δὲ χαμᾶζε
<hom. il. 14.498>	αὐτῇ σὺν πήληκι κάρη: ἔτι δ' ὄβριμον ἔγχος
<hom. il. 14.499>	ἦεν ἐν ὀφθαλμῷ: ὃ δὲ φὴ κώδειαν ἀνασχὼν
<hom. il. 14.500>	πέφραδέ τε Τρώεσσι καὶ εὐχόμενος ἔπος ηὔδα:
<hom. il. 14.501>	εἰπέμεναί μοι Τρῶες ἀγαυοῦ ̓Ιλιονῆος
<hom. il. 14.502>	πατρὶ φίλῳ καὶ μητρὶ γοήμεναι ἐν μεγάροισιν:
<hom. il. 14.503>	οὐδὲ γὰρ ἣ Προμάχοιο δάμαρ ̓Αλεγηνορίδαο
<hom. il. 14.504>	ἀνδρὶ φίλῳ ἐλθόντι γανύσσεται, ὁππότε κεν δὴ
<hom. il. 14.505>	ἐκ Τροίης σὺν νηυσὶ νεώμεθα κοῦροι ̓Αχαιῶν.

<hom. il. 14.506>	ὣς φάτο, τοὺς δ' ἄρα πάντας ὑπὸ τρόμος ἔλλαβε γυῖα,
<hom. il. 14.507>	πάπτηνεν δὲ ἕκαστος ὅπῃ φύγοι αἰπὺν ὄλεθρον.

<hom. il. 14.508>	ἔσπετε νῦν μοι Μοῦσαι ̓Ολύμπια δώματ' ἔχουσαι
<hom. il. 14.509>	ὅς τις δὴ πρῶτος βροτόεντ' ἀνδράγρι' ̓Αχαιῶν
<hom. il. 14.510>	ἤρατ', ἐπεί ῥ' ἔκλινε μάχην κλυτὸς ἐννοσίγαιος.
<hom. il. 14.511>	Αἴας ῥα πρῶτος Τελαμώνιος ̔́Υρτιον οὖτα
<hom. il. 14.512>	Γυρτιάδην Μυσῶν ἡγήτορα καρτεροθύμων:
<hom. il. 14.513>	Φάλκην δ' ̓Αντίλοχος καὶ Μέρμερον ἐξενάριξε:
<hom. il. 14.514>	Μηριόνης δὲ Μόρυν τε καὶ ̔Ιπποτίωνα κατέκτα,
<hom. il. 14.515>	Τεῦκρος δὲ Προθόωνά τ' ἐνήρατο καὶ Περιφήτην:
<hom. il. 14.516>	̓Ατρεί̈δης δ' ἄρ' ἔπειθ' ̔Υπερήνορα ποιμένα λαῶν
<hom. il. 14.517>	οὖτα κατὰ λαπάρην, διὰ δ' ἔντερα χαλκὸς ἄφυσσε
<hom. il. 14.518>	δῃώσας: ψυχὴ δὲ κατ' οὐταμένην ὠτειλὴν
<hom. il. 14.519>	ἔσσυτ' ἐπειγομένη, τὸν δὲ σκότος ὄσσε κάλυψε.
<hom. il. 14.520>	πλείστους δ' Αἴας εἷλεν ̓Οϊλῆος ταχὺς υἱός:
<hom. il. 14.521>	οὐ γάρ οἵ τις ὁμοῖος ἐπισπέσθαι ποσὶν ἦεν
<hom. il. 14.522>	ἀνδρῶν τρεσσάντων, ὅτε τε Ζεὺς ἐν φόβον ὄρσῃ.

<hom. il. 15.1>	αὐτὰρ ἐπεὶ διά τε σκόλοπας καὶ τάφρον ἔβησαν
<hom. il. 15.2>	φεύγοντες, πολλοὶ δὲ δάμεν Δαναῶν ὑπὸ χερσίν,
<hom. il. 15.3>	οἳ μὲν δὴ παρ' ὄχεσφιν ἐρητύοντο μένοντες
<hom. il. 15.4>	χλωροὶ ὑπαὶ δείους πεφοβημένοι: ἔγρετο δὲ Ζεὺς
<hom. il. 15.5>	̓́Ιδης ἐν κορυφῇσι παρὰ χρυσοθρόνου ̔́Ηρης,
<hom. il. 15.6>	στῆ δ' ἄρ' ἀναί̈ξας, ἴδε δὲ Τρῶας καὶ ̓Αχαιοὺς
<hom. il. 15.7>	τοὺς μὲν ὀρινομένους, τοὺς δὲ κλονέοντας ὄπισθεν
<hom. il. 15.8>	̓Αργείους, μετὰ δέ σφι Ποσειδάωνα ἄνακτα:
<hom. il. 15.9>	̔́Εκτορα δ' ἐν πεδίῳ ἴδε κείμενον, ἀμφὶ δ' ἑταῖροι
<hom. il. 15.10>	εἵαθ', ὃ δ' ἀργαλέῳ ἔχετ' ἄσθματι κῆρ ἀπινύσσων
<hom. il. 15.11>	αἷμ' ἐμέων, ἐπεὶ οὔ μιν ἀφαυρότατος βάλ' ̓Αχαιῶν.
<hom. il. 15.12>	τὸν δὲ ἰδὼν ἐλέησε πατὴρ ἀνδρῶν τε θεῶν τε,
<hom. il. 15.13>	δεινὰ δ' ὑπόδρα ἰδὼν ̔́Ηρην πρὸς μῦθον ἔειπεν:
<hom. il. 15.14>	ἦ μάλα δὴ κακότεχνος ἀμήχανε σὸς δόλος ̔́Ηρη
<hom. il. 15.15>	̔́Εκτορα δῖον ἔπαυσε μάχης, ἐφόβησε δὲ λαούς.
<hom. il. 15.16>	οὐ μὰν οἶδ' εἰ αὖτε κακορραφίης ἀλεγεινῆς
<hom. il. 15.17>	πρώτη ἐπαύρηαι καί σε πληγῇσιν ἱμάσσω.
<hom. il. 15.18>	ἦ οὐ μέμνῃ ὅτε τ' ἐκρέμω ὑψόθεν, ἐκ δὲ ποδοῖιν
<hom. il. 15.19>	ἄκμονας ἧκα δύω, περὶ χερσὶ δὲ δεσμὸν ἴηλα
<hom. il. 15.20>	χρύσεον ἄρρηκτον; σὺ δ' ἐν αἰθέρι καὶ νεφέλῃσιν
<hom. il. 15.21>	ἐκρέμω: ἠλάστεον δὲ θεοὶ κατὰ μακρὸν ̓́Ολυμπον,
<hom. il. 15.22>	λῦσαι δ' οὐκ ἐδύναντο παρασταδόν: ὃν δὲ λάβοιμι
<hom. il. 15.23>	ῥίπτασκον τεταγὼν ἀπὸ βηλοῦ ὄφρ' ἂν ἵκηται
<hom. il. 15.24>	γῆν ὀλιγηπελέων: ἐμὲ δ' οὐδ' ὧς θυμὸν ἀνίει
<hom. il. 15.25>	ἀζηχὴς ὀδύνη ̔Ηρακλῆος θείοιο,
<hom. il. 15.26>	τὸν σὺ ξὺν Βορέῃ ἀνέμῳ πεπιθοῦσα θυέλλας
<hom. il. 15.27>	πέμψας ἐπ' ἀτρύγετον πόντον κακὰ μητιόωσα,
<hom. il. 15.28>	καί μιν ἔπειτα Κόων δ' εὖ ναιομένην ἀπένεικας.
<hom. il. 15.29>	τὸν μὲν ἐγὼν ἔνθεν ῥυσάμην καὶ ἀνήγαγον αὖτις
<hom. il. 15.30>	̓́Αργος ἐς ἱππόβοτον καὶ πολλά περ ἀθλήσαντα.
<hom. il. 15.31>	τῶν ς' αὖτις μνήσω ἵν' ἀπολλήξῃς ἀπατάων,
<hom. il. 15.32>	ὄφρα ἴδῃ ἤν τοι χραίσμῃ φιλότης τε καὶ εὐνή,
<hom. il. 15.33>	ἣν ἐμίγης ἐλθοῦσα θεῶν ἄπο καί μ' ἀπάτησας.

<hom. il. 15.34>	ὣς φάτο, ῥίγησεν δὲ βοῶπις πότνια ̔́Ηρη,
<hom. il. 15.35>	καί μιν φωνήσας' ἔπεα πτερόεντα προσηύδα:
<hom. il. 15.36>	ἴστω νῦν τόδε Γαῖα καὶ Οὐρανὸς εὐρὺς ὕπερθε
<hom. il. 15.37>	καὶ τὸ κατειβόμενον Στυγὸς ὕδωρ, ὅς τε μέγιστος
<hom. il. 15.38>	ὅρκος δεινότατός τε πέλει μακάρεσσι θεοῖσι,
<hom. il. 15.39>	σή θ' ἱερὴ κεφαλὴ καὶ νωί̈τερον λέχος αὐτῶν
<hom. il. 15.40>	κουρίδιον, τὸ μὲν οὐκ ἂν ἐγώ ποτε μὰψ ὀμόσαιμι:
<hom. il. 15.41>	μὴ δι' ἐμὴν ἰότητα Ποσειδάων ἐνοσίχθων
<hom. il. 15.42>	πημαίνει Τρῶάς τε καὶ ̔́Εκτορα, τοῖσι δ' ἀρήγει,
<hom. il. 15.43>	ἀλλά που αὐτὸν θυμὸς ἐποτρύνει καὶ ἀνώγει,
<hom. il. 15.44>	τειρομένους δ' ἐπὶ νηυσὶν ἰδὼν ἐλέησεν ̓Αχαιούς.
<hom. il. 15.45>	αὐτάρ τοι καὶ κείνῳ ἐγὼ παραμυθησαίμην
<hom. il. 15.46>	τῇ ἴμεν ᾗ κεν δὴ σὺ κελαινεφὲς ἡγεμονεύῃς.

<hom. il. 15.47>	ὣς φάτο, μείδησεν δὲ πατὴρ ἀνδρῶν τε θεῶν τε,
<hom. il. 15.48>	καί μιν ἀμειβόμενος ἔπεα πτερόεντα προσηύδα:
<hom. il. 15.49>	εἰ μὲν δὴ σύ γ' ἔπειτα βοῶπις πότνια ̔́Ηρη
<hom. il. 15.50>	ἶσον ἐμοὶ φρονέουσα μετ' ἀθανάτοισι καθίζοις,
<hom. il. 15.51>	τώ κε Ποσειδάων γε, καὶ εἰ μάλα βούλεται ἄλλῃ,
<hom. il. 15.52>	αἶψα μεταστρέψειε νόον μετὰ σὸν καὶ ἐμὸν κῆρ.
<hom. il. 15.53>	ἀλλ' εἰ δή ῥ' ἐτεόν γε καὶ ἀτρεκέως ἀγορεύεις,
<hom. il. 15.54>	ἔρχεο νῦν μετὰ φῦλα θεῶν, καὶ δεῦρο κάλεσσον
<hom. il. 15.55>	̓͂Ιρίν τ' ἐλθέμεναι καὶ ̓Απόλλωνα κλυτότοξον,
<hom. il. 15.56>	ὄφρ' ἣ μὲν μετὰ λαὸν ̓Αχαιῶν χαλκοχιτώνων
<hom. il. 15.57>	ἔλθῃ, καὶ εἴπῃσι Ποσειδάωνι ἄνακτι
<hom. il. 15.58>	παυσάμενον πολέμοιο τὰ ἃ πρὸς δώμαθ' ἱκέσθαι,
<hom. il. 15.59>	̔́Εκτορα δ' ὀτρύνῃσι μάχην ἐς Φοῖβος ̓Απόλλων,
<hom. il. 15.60>	αὖτις δ' ἐμπνεύσῃσι μένος, λελάθῃ δ' ὀδυνάων
<hom. il. 15.61>	αἳ νῦν μιν τείρουσι κατὰ φρένας, αὐτὰρ ̓Αχαιοὺς
<hom. il. 15.62>	αὖτις ἀποστρέψῃσιν ἀνάλκιδα φύζαν ἐνόρσας,
<hom. il. 15.63>	φεύγοντες δ' ἐν νηυσὶ πολυκλήϊσι πέσωσι
<hom. il. 15.64>	Πηλεί̈δεω ̓Αχιλῆος: ὃ δ' ἀνστήσει ὃν ἑταῖρον
<hom. il. 15.65>	Πάτροκλον: τὸν δὲ κτενεῖ ἔγχεϊ φαίδιμος ̔́Εκτωρ
<hom. il. 15.66>	̓Ιλίου προπάροιθε πολέας ὀλέσαντ' αἰζηοὺς
<hom. il. 15.67>	τοὺς ἄλλους, μετὰ δ' υἱὸν ἐμὸν Σαρπηδόνα δῖον.
<hom. il. 15.68>	τοῦ δὲ χολωσάμενος κτενεῖ ̔́Εκτορα δῖος ̓Αχιλλεύς.
<hom. il. 15.69>	ἐκ τοῦ δ' ἄν τοι ἔπειτα παλίωξιν παρὰ νηῶν
<hom. il. 15.70>	αἰὲν ἐγὼ τεύχοιμι διαμπερὲς εἰς ὅ κ' ̓Αχαιοὶ
<hom. il. 15.71>	̓́Ιλιον αἰπὺ ἕλοιεν ̓Αθηναίης διὰ βουλάς.
<hom. il. 15.72>	τὸ πρὶν δ' οὔτ' ἄρ' ἐγὼ παύω χόλον οὔτέ τιν' ἄλλον
<hom. il. 15.73>	ἀθανάτων Δαναοῖσιν ἀμυνέμεν ἐνθάδ' ἐάσω
<hom. il. 15.74>	πρίν γε τὸ Πηλεί̈δαο τελευτηθῆναι ἐέλδωρ,
<hom. il. 15.75>	ὥς οἱ ὑπέστην πρῶτον, ἐμῷ δ' ἐπένευσα κάρητι,
<hom. il. 15.76>	ἤματι τῷ ὅτ' ἐμεῖο θεὰ Θέτις ἥψατο γούνων,
<hom. il. 15.77>	λισσομένη τιμῆσαι ̓Αχιλλῆα πτολίπορθον.

<hom. il. 15.78>	ὣς ἔφατ', οὐδ' ἀπίθησε θεὰ λευκώλενος ̔́Ηρη,
<hom. il. 15.79>	βῆ δ' ἐξ ̓Ιδαίων ὀρέων ἐς μακρὸν ̓́Ολυμπον.
<hom. il. 15.80>	ὡς δ' ὅτ' ἂν ἀί̈ξῃ νόος ἀνέρος, ὅς τ' ἐπὶ πολλὴν
<hom. il. 15.81>	γαῖαν ἐληλουθὼς φρεσὶ πευκαλίμῃσι νοήσῃ
<hom. il. 15.82>	ἔνθ' εἴην ἢ ἔνθα, μενοινήῃσί τε πολλά,
<hom. il. 15.83>	ὣς κραιπνῶς μεμαυῖα διέπτατο πότνια ̔́Ηρη:
<hom. il. 15.84>	ἵκετο δ' αἰπὺν ̓́Ολυμπον, ὁμηγερέεσσι δ' ἐπῆλθεν
<hom. il. 15.85>	ἀθανάτοισι θεοῖσι Διὸς δόμῳ: οἳ δὲ ἰδόντες
<hom. il. 15.86>	πάντες ἀνήϊξαν καὶ δεικανόωντο δέπασσιν.
<hom. il. 15.87>	ἣ δ' ἄλλους μὲν ἔασε, Θέμιστι δὲ καλλιπαρῄῳ
<hom. il. 15.88>	δέκτο δέπας: πρώτη γὰρ ἐναντίη ἦλθε θέουσα,
<hom. il. 15.89>	καί μιν φωνήσας' ἔπεα πτερόεντα προσηύδα:
<hom. il. 15.90>	̔́Ηρη τίπτε βέβηκας; ἀτυζομένῃ δὲ ἔοικας:
<hom. il. 15.91>	ἦ μάλα δή ς' ἐφόβησε Κρόνου πάϊς, ὅς τοι ἀκοίτης.

<hom. il. 15.92>	τὴν δ' ἠμείβετ' ἔπειτα θεὰ λευκώλενος ̔́Ηρη:
<hom. il. 15.93>	μή με θεὰ Θέμι ταῦτα διείρεο: οἶσθα καὶ αὐτὴ
<hom. il. 15.94>	οἷος κείνου θυμὸς ὑπερφίαλος καὶ ἀπηνής.
<hom. il. 15.95>	ἀλλὰ σύ γ' ἄρχε θεοῖσι δόμοις ἔνι δαιτὸς ἐί̈σης:
<hom. il. 15.96>	ταῦτα δὲ καὶ μετὰ πᾶσιν ἀκούσεαι ἀθανάτοισιν
<hom. il. 15.97>	οἷα Ζεὺς κακὰ ἔργα πιφαύσκεται: οὐδέ τί φημι
<hom. il. 15.98>	πᾶσιν ὁμῶς θυμὸν κεχαρησέμεν, οὔτε βροτοῖσιν
<hom. il. 15.99>	οὔτε θεοῖς, εἴ πέρ τις ἔτι νῦν δαίνυται εὔφρων.

<hom. il. 15.100>	ἣ μὲν ἄρ' ὣς εἰποῦσα καθέζετο πότνια ̔́Ηρη,
<hom. il. 15.101>	ὄχθησαν δ' ἀνὰ δῶμα Διὸς θεοί: ἣ δ' ἐγέλασσε
<hom. il. 15.102>	χείλεσιν, οὐδὲ μέτωπον ἐπ' ὀφρύσι κυανέῃσιν
<hom. il. 15.103>	ἰάνθη: πᾶσιν δὲ νεμεσσηθεῖσα μετηύδα:
<hom. il. 15.104>	νήπιοι οἳ Ζηνὶ μενεαίνομεν ἀφρονέοντες:
<hom. il. 15.105>	ἦ ἔτι μιν μέμαμεν καταπαυσέμεν ἆσσον ἰόντες
<hom. il. 15.106>	ἢ ἔπει ἠὲ βίῃ: ὃ δ' ἀφήμενος οὐκ ἀλεγίζει
<hom. il. 15.107>	οὐδ' ὄθεται: φησὶν γὰρ ἐν ἀθανάτοισι θεοῖσι
<hom. il. 15.108>	κάρτεί̈ τε σθένεί̈ τε διακριδὸν εἶναι ἄριστος.
<hom. il. 15.109>	τὼ ἔχεθ' ὅττί κεν ὔμμι κακὸν πέμπῃσιν ἑκάστῳ.
<hom. il. 15.110>	ἤδη γὰρ νῦν ἔλπομ' ̓́Αρηί̈ γε πῆμα τετύχθαι:
<hom. il. 15.111>	υἱὸς γάρ οἱ ὄλωλε μάχῃ ἔνι φίλτατος ἀνδρῶν
<hom. il. 15.112>	̓Ασκάλαφος, τόν φησιν ὃν ἔμμεναι ὄβριμος ̓́Αρης.

<hom. il. 15.113>	ὣς ἔφατ', αὐτὰρ ̓́Αρης θαλερὼ πεπλήγετο μηρὼ
<hom. il. 15.114>	χερσὶ καταπρηνέσς', ὀλοφυρόμενος δ' ἔπος ηὔδα:
<hom. il. 15.115>	μὴ νῦν μοι νεμεσήσετ' ̓Ολύμπια δώματ' ἔχοντες
<hom. il. 15.116>	τίσασθαι φόνον υἷος ἰόντ' ἐπὶ νῆας ̓Αχαιῶν,
<hom. il. 15.117>	εἴ πέρ μοι καὶ μοῖρα Διὸς πληγέντι κεραυνῷ
<hom. il. 15.118>	κεῖσθαι ὁμοῦ νεκύεσσι μεθ' αἵματι καὶ κονίῃσιν.

<hom. il. 15.119>	ὣς φάτο, καί ῥ' ἵππους κέλετο Δεῖμόν τε Φόβον τε
<hom. il. 15.120>	ζευγνύμεν, αὐτὸς δ' ἔντε' ἐδύσετο παμφανόωντα.
<hom. il. 15.121>	ἔνθά κ' ἔτι μείζων τε καὶ ἀργαλεώτερος ἄλλος
<hom. il. 15.122>	πὰρ Διὸς ἀθανάτοισι χόλος καὶ μῆνις ἐτύχθη,
<hom. il. 15.123>	εἰ μὴ ̓Αθήνη πᾶσι περιδείσασα θεοῖσιν
<hom. il. 15.124>	ὦρτο διὲκ προθύρου, λίπε δὲ θρόνον ἔνθα θάασσε,
<hom. il. 15.125>	τοῦ δ' ἀπὸ μὲν κεφαλῆς κόρυθ' εἵλετο καὶ σάκος ὤμων,
<hom. il. 15.126>	ἔγχος δ' ἔστησε στιβαρῆς ἀπὸ χειρὸς ἑλοῦσα
<hom. il. 15.127>	χάλκεον: ἣ δ' ἐπέεσσι καθάπτετο θοῦρον ̓́Αρηα:
<hom. il. 15.128>	μαινόμενε φρένας ἠλὲ διέφθορας: ἦ νύ τοι αὔτως
<hom. il. 15.129>	οὔατ' ἀκουέμεν ἐστί, νόος δ' ἀπόλωλε καὶ αἰδώς.
<hom. il. 15.130>	οὐκ ἀί̈εις ἅ τέ φησι θεὰ λευκώλενος ̔́Ηρη
<hom. il. 15.131>	ἣ δὴ νῦν πὰρ Ζηνὸς ̓Ολυμπίου εἰλήλουθεν;
<hom. il. 15.132>	ἦ ἐθέλεις αὐτὸς μὲν ἀναπλήσας κακὰ πολλὰ
<hom. il. 15.133>	ἂψ ἴμεν Οὔλυμπον δὲ καὶ ἀχνύμενός περ ἀνάγκῃ,
<hom. il. 15.134>	αὐτὰρ τοῖς ἄλλοισι κακὸν μέγα πᾶσι φυτεῦσαι;
<hom. il. 15.135>	αὐτίκα γὰρ Τρῶας μὲν ὑπερθύμους καὶ ̓Αχαιοὺς
<hom. il. 15.136>	λείψει, ὃ δ' ἡμέας εἶσι κυδοιμήσων ἐς ̓́Ολυμπον,
<hom. il. 15.137>	μάρψει δ' ἑξείης ὅς τ' αἴτιος ὅς τε καὶ οὐκί.
<hom. il. 15.138>	τώ ς' αὖ νῦν κέλομαι μεθέμεν χόλον υἷος ἑῆος:
<hom. il. 15.139>	ἤδη γάρ τις τοῦ γε βίην καὶ χεῖρας ἀμείνων
<hom. il. 15.140>	ἢ πέφατ', ἢ καὶ ἔπειτα πεφήσεται: ἀργαλέον δὲ
<hom. il. 15.141>	πάντων ἀνθρώπων ῥῦσθαι γενεήν τε τόκον τε.

<hom. il. 15.142>	ὣς εἰποῦς' ἵδρυσε θρόνῳ ἔνι θοῦρον ̓́Αρηα.
<hom. il. 15.143>	̔́Ηρη δ' ̓Απόλλωνα καλέσσατο δώματος ἐκτὸς
<hom. il. 15.144>	̓͂Ιρίν θ', ἥ τε θεοῖσι μετάγγελος ἀθανάτοισι,
<hom. il. 15.145>	καί σφεας φωνήσας' ἔπεα πτερόεντα προσηύδα:
<hom. il. 15.146>	Ζεὺς σφὼ εἰς ̓́Ιδην κέλετ' ἐλθέμεν ὅττι τάχιστα:
<hom. il. 15.147>	αὐτὰρ ἐπὴν ἔλθητε, Διός τ' εἰς ὦπα ἴδησθε,
<hom. il. 15.148>	ἕρδειν ὅττί κε κεῖνος ἐποτρύνῃ καὶ ἀνώγῃ.

<hom. il. 15.149>	ἣ μὲν ἄρ' ὣς εἰποῦσα πάλιν κίε πότνια ̔́Ηρη,
<hom. il. 15.150>	ἕζετο δ' εἰνὶ θρόνῳ: τὼ δ' ἀί̈ξαντε πετέσθην.
<hom. il. 15.151>	̓́Ιδην δ' ἵκανον πολυπίδακα μητέρα θηρῶν,
<hom. il. 15.152>	εὗρον δ' εὐρύοπα Κρονίδην ἀνὰ Γαργάρῳ ἄκρῳ
<hom. il. 15.153>	ἥμενον: ἀμφὶ δέ μιν θυόεν νέφος ἐστεφάνωτο.
<hom. il. 15.154>	τὼ δὲ πάροιθ' ἐλθόντε Διὸς νεφεληγερέταο
<hom. il. 15.155>	στήτην: οὐδέ σφωϊν ἰδὼν ἐχολώσατο θυμῷ,
<hom. il. 15.156>	ὅττί οἱ ὦκ' ἐπέεσσι φίλης ἀλόχοιο πιθέσθην.
<hom. il. 15.157>	̓͂Ιριν δὲ προτέρην ἔπεα πτερόεντα προσηύδα:
<hom. il. 15.158>	βάσκ' ἴθι ̓͂Ιρι ταχεῖα, Ποσειδάωνι ἄνακτι
<hom. il. 15.159>	πάντα τάδ' ἀγγεῖλαι, μὴ δὲ ψευδάγγελος εἶναι.
<hom. il. 15.160>	παυσάμενόν μιν ἄνωχθι μάχης ἠδὲ πτολέμοιο
<hom. il. 15.161>	ἔρχεσθαι μετὰ φῦλα θεῶν ἢ εἰς ἅλα δῖαν.
<hom. il. 15.162>	εἰ δέ μοι οὐκ ἐπέεσς' ἐπιπείσεται, ἀλλ' ἀλογήσει,
<hom. il. 15.163>	φραζέσθω δὴ ἔπειτα κατὰ φρένα καὶ κατὰ θυμὸν
<hom. il. 15.164>	μή μ' οὐδὲ κρατερός περ ἐὼν ἐπιόντα ταλάσσῃ
<hom. il. 15.165>	μεῖναι, ἐπεί εὑ φημὶ βίῃ πολὺ φέρτερος εἶναι
<hom. il. 15.166>	καὶ γενεῇ πρότερος: τοῦ δ' οὐκ ὄθεται φίλον ἦτορ
<hom. il. 15.167>	ἶσον ἐμοὶ φάσθαι, τόν τε στυγέουσι καὶ ἄλλοι.

<hom. il. 15.168>	ὣς ἔφατ', οὐδ' ἀπίθησε ποδήνεμος ὠκέα ̓͂Ιρις,
<hom. il. 15.169>	βῆ δὲ κατ' ̓Ιδαίων ὀρέων εἰς ̓́Ιλιον ἱρήν.
<hom. il. 15.170>	ὡς δ' ὅτ' ἂν ἐκ νεφέων πτῆται νιφὰς ἠὲ χάλαζα
<hom. il. 15.171>	ψυχρὴ ὑπὸ ῥιπῆς αἰθρηγενέος Βορέαο,
<hom. il. 15.172>	ὣς κραιπνῶς μεμαυῖα διέπτατο ὠκέα ̓͂Ιρις,
<hom. il. 15.173>	ἀγχοῦ δ' ἱσταμένη προσέφη κλυτὸν ἐννοσίγαιον:
<hom. il. 15.174>	ἀγγελίην τινά τοι γαιήοχε κυανοχαῖτα
<hom. il. 15.175>	ἦλθον δεῦρο φέρουσα παραὶ Διὸς αἰγιόχοιο.
<hom. il. 15.176>	παυσάμενόν ς' ἐκέλευσε μάχης ἠδὲ πτολέμοιο
<hom. il. 15.177>	ἔρχεσθαι μετὰ φῦλα θεῶν ἢ εἰς ἅλα δῖαν.
<hom. il. 15.178>	εἰ δέ οἱ οὐκ ἐπέεσς' ἐπιπείσεαι, ἀλλ' ἀλογήσεις,
<hom. il. 15.179>	ἠπείλει καὶ κεῖνος ἐναντίβιον πολεμίξων
<hom. il. 15.180>	ἐνθάδ' ἐλεύσεσθαι: σὲ δ' ὑπεξαλέασθαι ἄνωγε
<hom. il. 15.181>	χεῖρας, ἐπεὶ σέο φησὶ βίῃ πολὺ φέρτερος εἶναι
<hom. il. 15.182>	καὶ γενεῇ πρότερος: σὸν δ' οὐκ ὄθεται φίλον ἦτορ
<hom. il. 15.183>	ἶσόν οἱ φάσθαι, τόν τε στυγέουσι καὶ ἄλλοι.

<hom. il. 15.184>	τὴν δὲ μέγ' ὀχθήσας προσέφη κλυτὸς ἐννοσίγαιος:
<hom. il. 15.185>	ὢ πόποι ἦ ῥ' ἀγαθός περ ἐὼν ὑπέροπλον ἔειπεν
<hom. il. 15.186>	εἴ μ' ὁμότιμον ἐόντα βίῃ ἀέκοντα καθέξει.
<hom. il. 15.187>	τρεῖς γάρ τ' ἐκ Κρόνου εἰμὲν ἀδελφεοὶ οὓς τέκετο ̔Ρέα
<hom. il. 15.188>	Ζεὺς καὶ ἐγώ, τρίτατος δ' ̓Αί̈δης ἐνέροισιν ἀνάσσων.
<hom. il. 15.189>	τριχθὰ δὲ πάντα δέδασται, ἕκαστος δ' ἔμμορε τιμῆς:
<hom. il. 15.190>	ἤτοι ἐγὼν ἔλαχον πολιὴν ἅλα ναιέμεν αἰεὶ
<hom. il. 15.191>	παλλομένων, ̓Αί̈δης δ' ἔλαχε ζόφον ἠερόεντα,
<hom. il. 15.192>	Ζεὺς δ' ἔλαχ' οὐρανὸν εὐρὺν ἐν αἰθέρι καὶ νεφέλῃσι:
<hom. il. 15.193>	γαῖα δ' ἔτι ξυνὴ πάντων καὶ μακρὸς ̓́Ολυμπος.
<hom. il. 15.194>	τώ ῥα καὶ οὔ τι Διὸς βέομαι φρεσίν, ἀλλὰ ἕκηλος
<hom. il. 15.195>	καὶ κρατερός περ ἐὼν μενέτω τριτάτῃ ἐνὶ μοίρῃ.
<hom. il. 15.196>	χερσὶ δὲ μή τί με πάγχυ κακὸν ὣς δειδισσέσθω:
<hom. il. 15.197>	θυγατέρεσσιν γάρ τε καὶ υἱάσι βέλτερον εἴη
<hom. il. 15.198>	ἐκπάγλοις ἐπέεσσιν ἐνισσέμεν οὓς τέκεν αὐτός,
<hom. il. 15.199>	οἵ ἑθεν ὀτρύνοντος ἀκούσονται καὶ ἀνάγκῃ.

<hom. il. 15.200>	τὸν δ' ἠμείβετ' ἔπειτα ποδήνεμος ὠκέα ̓͂Ιρις:
<hom. il. 15.201>	οὕτω γὰρ δή τοι γαιήοχε κυανοχαῖτα
<hom. il. 15.202>	τόνδε φέρω Διὶ μῦθον ἀπηνέα τε κρατερόν τε,
<hom. il. 15.203>	ἦ τι μεταστρέψεις; στρεπταὶ μέν τε φρένες ἐσθλῶν.
<hom. il. 15.204>	οἶσθ' ὡς πρεσβυτέροισιν ̓Ερινύες αἰὲν ἕπονται.

<hom. il. 15.205>	τὴν δ' αὖτε προσέειπε Ποσειδάων ἐνοσίχθων:
<hom. il. 15.206>	̓͂Ιρι θεὰ μάλα τοῦτο ἔπος κατὰ μοῖραν ἔειπες:
<hom. il. 15.207>	ἐσθλὸν καὶ τὸ τέτυκται ὅτ' ἄγγελος αἴσιμα εἰδῇ.
<hom. il. 15.208>	ἀλλὰ τόδ' αἰνὸν ἄχος κραδίην καὶ θυμὸν ἱκάνει
<hom. il. 15.209>	ὁππότ' ἂν ἰσόμορον καὶ ὁμῇ πεπρωμένον αἴσῃ
<hom. il. 15.210>	νεικείειν ἐθέλῃσι χολωτοῖσιν ἐπέεσσιν.
<hom. il. 15.211>	ἀλλ' ἤτοι νῦν μέν κε νεμεσσηθεὶς ὑποείξω:
<hom. il. 15.212>	ἄλλο δέ τοι ἐρέω, καὶ ἀπειλήσω τό γε θυμῷ:
<hom. il. 15.213>	αἴ κεν ἄνευ ἐμέθεν καὶ ̓Αθηναίης ἀγελείης
<hom. il. 15.214>	̔́Ηρης ̔Ερμείω τε καὶ ̔Ηφαίστοιο ἄνακτος
<hom. il. 15.215>	̓Ιλίου αἰπεινῆς πεφιδήσεται, οὐδ' ἐθελήσει
<hom. il. 15.216>	ἐκπέρσαι, δοῦναι δὲ μέγα κράτος ̓Αργείοισιν,
<hom. il. 15.217>	ἴστω τοῦθ' ὅτι νῶϊν ἀνήκεστος χόλος ἔσται.

<hom. il. 15.218>	ὣς εἰπὼν λίπε λαὸν ̓Αχαιϊκὸν ἐννοσίγαιος,
<hom. il. 15.219>	δῦνε δὲ πόντον ἰών, πόθεσαν δ' ἥρωες ̓Αχαιοί.

<hom. il. 15.220>	καὶ τότ' ̓Απόλλωνα προσέφη νεφεληγερέτα Ζεύς:
<hom. il. 15.221>	ἔρχεο νῦν φίλε Φοῖβε μεθ' ̔́Εκτορα χαλκοκορυστήν:
<hom. il. 15.222>	ἤδη μὲν γάρ τοι γαιήοχος ἐννοσίγαιος
<hom. il. 15.223>	οἴχεται εἰς ἅλα δῖαν ἀλευάμενος χόλον αἰπὺν
<hom. il. 15.224>	ἡμέτερον: μάλα γάρ κε μάχης ἐπύθοντο καὶ ἄλλοι,
<hom. il. 15.225>	οἵ περ ἐνέρτεροί εἰσι θεοὶ Κρόνον ἀμφὶς ἐόντες.
<hom. il. 15.226>	ἀλλὰ τόδ' ἠμὲν ἐμοὶ πολὺ κέρδιον ἠδέ οἱ αὐτῷ
<hom. il. 15.227>	ἔπλετο, ὅττι πάροιθε νεμεσσηθεὶς ὑπόειξε
<hom. il. 15.228>	χεῖρας ἐμάς, ἐπεὶ οὔ κεν ἀνιδρωτί γ' ἐτελέσθη.
<hom. il. 15.229>	ἀλλὰ σύ γ' ἐν χείρεσσι λάβ' αἰγίδα θυσσανόεσσαν,
<hom. il. 15.230>	τῇ μάλ' ἐπισσείων φοβέειν ἥρωας ̓Αχαιούς:
<hom. il. 15.231>	σοὶ δ' αὐτῷ μελέτω ἑκατηβόλε φαίδιμος ̔́Εκτωρ:
<hom. il. 15.232>	τόφρα γὰρ οὖν οἱ ἔγειρε μένος μέγα, ὄφρ' ἂν ̓Αχαιοὶ
<hom. il. 15.233>	φεύγοντες νῆάς τε καὶ ̔Ελλήσποντον ἵκωνται.
<hom. il. 15.234>	κεῖθεν δ' αὐτὸς ἐγὼ φράσομαι ἔργον τε ἔπος τε,
<hom. il. 15.235>	ὥς κε καὶ αὖτις ̓Αχαιοὶ ἀναπνεύσωσι πόνοιο.

<hom. il. 15.236>	ὣς ἔφατ', οὐδ' ἄρα πατρὸς ἀνηκούστησεν ̓Απόλλων,
<hom. il. 15.237>	βῆ δὲ κατ' ̓Ιδαίων ὀρέων ἴρηκι ἐοικὼς
<hom. il. 15.238>	ὠκέϊ φασσοφόνῳ, ὅς τ' ὤκιστος πετεηνῶν.
<hom. il. 15.239>	εὗρ' υἱὸν Πριάμοιο δαί̈φρονος ̔́Εκτορα δῖον
<hom. il. 15.240>	ἥμενον, οὐδ' ἔτι κεῖτο, νέον δ' ἐσαγείρετο θυμόν,
<hom. il. 15.241>	ἀμφὶ ἓ γιγνώσκων ἑτάρους: ἀτὰρ ἆσθμα καὶ ἱδρὼς
<hom. il. 15.242>	παύετ', ἐπεί μιν ἔγειρε Διὸς νόος αἰγιόχοιο.
<hom. il. 15.243>	ἀγχοῦ δ' ἱστάμενος προσέφη ἑκάεργος ̓Απόλλων:
<hom. il. 15.244>	̔́Εκτορ υἱὲ Πριάμοιο, τί ἢ δὲ σὺ νόσφιν ἀπ' ἄλλων
<hom. il. 15.245>	ἧς' ὀλιγηπελέων; ἦ πού τί σε κῆδος ἱκάνει;

<hom. il. 15.246>	τὸν δ' ὀλιγοδρανέων προσέφη κορυθαίολος ̔́Εκτωρ:
<hom. il. 15.247>	τίς δὲ σύ ἐσσι φέριστε θεῶν ὅς μ' εἴρεαι ἄντην;
<hom. il. 15.248>	οὐκ ἀί̈εις ὅ με νηυσὶν ἔπι πρυμνῇσιν ̓Αχαιῶν
<hom. il. 15.249>	οὓς ἑτάρους ὀλέκοντα βοὴν ἀγαθὸς βάλεν Αἴας
<hom. il. 15.250>	χερμαδίῳ πρὸς στῆθος, ἔπαυσε δὲ θούριδος ἀλκῆς;
<hom. il. 15.251>	καὶ δὴ ἔγωγ' ἐφάμην νέκυας καὶ δῶμ' ̓Αί̈δαο
<hom. il. 15.252>	ἤματι τῷδ' ἵξεσθαι, ἐπεὶ φίλον ἄϊον ἦτορ.

<hom. il. 15.253>	τὸν δ' αὖτε προσέειπεν ἄναξ ἑκάεργος ̓Απόλλων:
<hom. il. 15.254>	θάρσει νῦν: τοῖόν τοι ἀοσσητῆρα Κρονίων
<hom. il. 15.255>	ἐξ ̓́Ιδης προέηκε παρεστάμεναι καὶ ἀμύνειν
<hom. il. 15.256>	Φοῖβον ̓Απόλλωνα χρυσάορον, ὅς σε πάρος περ
<hom. il. 15.257>	ῥύομ', ὁμῶς αὐτόν τε καὶ αἰπεινὸν πτολίεθρον.
<hom. il. 15.258>	ἀλλ' ἄγε νῦν ἱππεῦσιν ἐπότρυνον πολέεσσι
<hom. il. 15.259>	νηυσὶν ἔπι γλαφυρῇσιν ἐλαυνέμεν ὠκέας ἵππους:
<hom. il. 15.260>	αὐτὰρ ἐγὼ προπάροιθε κιὼν ἵπποισι κέλευθον
<hom. il. 15.261>	πᾶσαν λειανέω, τρέψω δ' ἥρωας ̓Αχαιούς.

<hom. il. 15.262>	ὣς εἰπὼν ἔμπνευσε μένος μέγα ποιμένι λαῶν.
<hom. il. 15.263>	ὡς δ' ὅτε τις στατὸς ἵππος ἀκοστήσας ἐπὶ φάτνῃ
<hom. il. 15.264>	δεσμὸν ἀπορρήξας θείῃ πεδίοιο κροαίνων
<hom. il. 15.265>	εἰωθὼς λούεσθαι ἐϋρρεῖος ποταμοῖο
<hom. il. 15.266>	κυδιόων: ὑψοῦ δὲ κάρη ἔχει, ἀμφὶ δὲ χαῖται
<hom. il. 15.267>	ὤμοις ἀί̈σσονται: ὃ δ' ἀγλαί̈ηφι πεποιθὼς
<hom. il. 15.268>	ῥίμφά ἑ γοῦνα φέρει μετά τ' ἤθεα καὶ νομὸν ἵππων:
<hom. il. 15.269>	ὣς ̔́Εκτωρ λαιψηρὰ πόδας καὶ γούνατ' ἐνώμα
<hom. il. 15.270>	ὀτρύνων ἱππῆας, ἐπεὶ θεοῦ ἔκλυεν αὐδήν.
<hom. il. 15.271>	οἳ δ' ὥς τ' ἢ ἔλαφον κεραὸν ἢ ἄγριον αἶγα
<hom. il. 15.272>	ἐσσεύαντο κύνες τε καὶ ἀνέρες ἀγροιῶται:
<hom. il. 15.273>	τὸν μέν τ' ἠλίβατος πέτρη καὶ δάσκιος ὕλη
<hom. il. 15.274>	εἰρύσατ', οὐδ' ἄρα τέ σφι κιχήμεναι αἴσιμον ἦεν:
<hom. il. 15.275>	τῶν δέ θ' ὑπὸ ἰαχῆς ἐφάνη λὶς ἠϋγένειος
<hom. il. 15.276>	εἰς ὁδόν, αἶψα δὲ πάντας ἀπέτραπε καὶ μεμαῶτας:
<hom. il. 15.277>	ὣς Δαναοὶ εἷος μὲν ὁμιλαδὸν αἰὲν ἕποντο
<hom. il. 15.278>	νύσσοντες ξίφεσίν τε καὶ ἔγχεσιν ἀμφιγύοισιν:
<hom. il. 15.279>	αὐτὰρ ἐπεὶ ἴδον ̔́Εκτορ' ἐποιχόμενον στίχας ἀνδρῶν
<hom. il. 15.280>	τάρβησαν, πᾶσιν δὲ παραὶ ποσὶ κάππεσε θυμός.

<hom. il. 15.281>	τοῖσι δ' ἔπειτ' ἀγόρευε Θόας ̓Ανδραίμονος υἱός,
<hom. il. 15.282>	Αἰτωλῶν ὄχ' ἄριστος ἐπιστάμενος μὲν ἄκοντι
<hom. il. 15.283>	ἐσθλὸς δ' ἐν σταδίῃ: ἀγορῇ δέ ἑ παῦροι ̓Αχαιῶν
<hom. il. 15.284>	νίκων, ὁππότε κοῦροι ἐρίσσειαν περὶ μύθων:
<hom. il. 15.285>	ὅ σφιν ἐϋφρονέων ἀγορήσατο καὶ μετέειπεν:
<hom. il. 15.286>	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι,
<hom. il. 15.287>	οἷον δ' αὖτ' ἐξαῦτις ἀνέστη κῆρας ἀλύξας
<hom. il. 15.288>	̔́Εκτωρ: ἦ θήν μιν μάλα ἔλπετο θυμὸς ἑκάστου
<hom. il. 15.289>	χερσὶν ὑπ' Αἴαντος θανέειν Τελαμωνιάδαο.
<hom. il. 15.290>	ἀλλά τις αὖτε θεῶν ἐρρύσατο καὶ ἐσάωσεν
<hom. il. 15.291>	̔́Εκτορ', ὃ δὴ πολλῶν Δαναῶν ὑπὸ γούνατ' ἔλυσεν,
<hom. il. 15.292>	ὡς καὶ νῦν ἔσσεσθαι ὀί̈ομαι: οὐ γὰρ ἄτερ γε
<hom. il. 15.293>	Ζηνὸς ἐριγδούπου πρόμος ἵσταται ὧδε μενοινῶν.
<hom. il. 15.294>	ἀλλ' ἄγεθ' ὡς ἂν ἐγὼν εἴπω πειθώμεθα πάντες.
<hom. il. 15.295>	πληθὺν μὲν ποτὶ νῆας ἀνώξομεν ἀπονέεσθαι:
<hom. il. 15.296>	αὐτοὶ δ', ὅσσοι ἄριστοι ἐνὶ στρατῷ εὐχόμεθ' εἶναι,
<hom. il. 15.297>	στήομεν, εἴ κεν πρῶτον ἐρύξομεν ἀντιάσαντες
<hom. il. 15.298>	δούρατ' ἀνασχόμενοι: τὸν δ' οἴω καὶ μεμαῶτα
<hom. il. 15.299>	θυμῷ δείσεσθαι Δαναῶν καταδῦναι ὅμιλον.

<hom. il. 15.300>	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:
<hom. il. 15.301>	οἳ μὲν ἄρ' ἀμφ' Αἴαντα καὶ ̓Ιδομενῆα ἄνακτα
<hom. il. 15.302>	Τεῦκρον Μηριόνην τε Μέγην τ' ἀτάλαντον ̓́Αρηϊ
<hom. il. 15.303>	ὑσμίνην ἤρτυνον ἀριστῆας καλέσαντες
<hom. il. 15.304>	̔́Εκτορι καὶ Τρώεσσιν ἐναντίον: αὐτὰρ ὀπίσσω
<hom. il. 15.305>	ἣ πληθὺς ἐπὶ νῆας ̓Αχαιῶν ἀπονέοντο.

<hom. il. 15.306>	Τρῶες δὲ προὔτυψαν ἀολλέες, ἦρχε δ' ἄρ' ̔́Εκτωρ
<hom. il. 15.307>	μακρὰ βιβάς: πρόσθεν δὲ κί' αὐτοῦ Φοῖβος ̓Απόλλων
<hom. il. 15.308>	εἱμένος ὤμοιιν νεφέλην, ἔχε δ' αἰγίδα θοῦριν
<hom. il. 15.309>	δεινὴν ἀμφιδάσειαν ἀριπρεπέ', ἣν ἄρα χαλκεὺς
<hom. il. 15.310>	̔́Ηφαιστος Διὶ δῶκε φορήμεναι ἐς φόβον ἀνδρῶν:
<hom. il. 15.311>	τὴν ἄρ' ὅ γ' ἐν χείρεσσιν ἔχων ἡγήσατο λαῶν.

<hom. il. 15.312>	̓Αργεῖοι δ' ὑπέμειναν ἀολλέες, ὦρτο δ' ἀϋτὴ
<hom. il. 15.313>	ὀξεῖ' ἀμφοτέρωθεν, ἀπὸ νευρῆφι δ' ὀϊστοὶ
<hom. il. 15.314>	θρῷσκον: πολλὰ δὲ δοῦρα θρασειάων ἀπὸ χειρῶν
<hom. il. 15.315>	ἄλλα μὲν ἐν χροὶ̈ πήγνυτ' ἀρηϊθόων αἰζηῶν,
<hom. il. 15.316>	πολλὰ δὲ καὶ μεσσηγὺ πάρος χρόα λευκὸν ἐπαυρεῖν
<hom. il. 15.317>	ἐν γαίῃ ἵσταντο λιλαιόμενα χροὸς ἆσαι.
<hom. il. 15.318>	ὄφρα μὲν αἰγίδα χερσὶν ἔχ' ἀτρέμα Φοῖβος ̓Απόλλων,
<hom. il. 15.319>	τόφρα μάλ' ἀμφοτέρων βέλε' ἥπτετο, πῖπτε δὲ λαός.
<hom. il. 15.320>	αὐτὰρ ἐπεὶ κατ' ἐνῶπα ἰδὼν Δαναῶν ταχυπώλων
<hom. il. 15.321>	σεῖς', ἐπὶ δ' αὐτὸς ἄϋσε μάλα μέγα, τοῖσι δὲ θυμὸν
<hom. il. 15.322>	ἐν στήθεσσιν ἔθελξε, λάθοντο δὲ θούριδος ἀλκῆς.
<hom. il. 15.323>	οἳ δ' ὥς τ' ἠὲ βοῶν ἀγέλην ἢ πῶϋ μέγ' οἰῶν
<hom. il. 15.324>	θῆρε δύω κλονέωσι μελαίνης νυκτὸς ἀμολγῷ
<hom. il. 15.325>	ἐλθόντ' ἐξαπίνης σημάντορος οὐ παρεόντος,
<hom. il. 15.326>	ὣς ἐφόβηθεν ̓Αχαιοὶ ἀνάλκιδες: ἐν γὰρ ̓Απόλλων
<hom. il. 15.327>	ἧκε φόβον, Τρωσὶν δὲ καὶ ̔́Εκτορι κῦδος ὄπαζεν.

<hom. il. 15.328>	ἔνθα δ' ἀνὴρ ἕλεν ἄνδρα κεδασθείσης ὑσμίνης.
<hom. il. 15.329>	̔́Εκτωρ μὲν Στιχίον τε καὶ ̓Αρκεσίλαον ἔπεφνε,
<hom. il. 15.330>	τὸν μὲν Βοιωτῶν ἡγήτορα χαλκοχιτώνων,
<hom. il. 15.331>	τὸν δὲ Μενεσθῆος μεγαθύμου πιστὸν ἑταῖρον:
<hom. il. 15.332>	Αἰνείας δὲ Μέδοντα καὶ ̓́Ιασον ἐξενάριξεν.
<hom. il. 15.333>	ἤτοι ὃ μὲν νόθος υἱὸς ̓Οϊλῆος θείοιο
<hom. il. 15.334>	ἔσκε Μέδων Αἴαντος ἀδελφεός: αὐτὰρ ἔναιεν
<hom. il. 15.335>	ἐν Φυλάκῃ γαίης ἄπο πατρίδος ἄνδρα κατακτὰς
<hom. il. 15.336>	γνωτὸν μητρυιῆς ̓Εριώπιδος, ἣν ἔχ' ̓Οϊλεύς:
<hom. il. 15.337>	̓́Ιασος αὖτ' ἀρχὸς μὲν ̓Αθηναίων ἐτέτυκτο,
<hom. il. 15.338>	υἱὸς δὲ Σφήλοιο καλέσκετο Βουκολίδαο.
<hom. il. 15.339>	Μηκιστῆ δ' ἕλε Πουλυδάμας, ̓Εχίον δὲ Πολίτης
<hom. il. 15.340>	πρώτῃ ἐν ὑσμίνῃ, Κλονίον δ' ἕλε δῖος ̓Αγήνωρ.
<hom. il. 15.341>	Δηί̈οχον δὲ Πάρις βάλε νείατον ὦμον ὄπισθε
<hom. il. 15.342>	φεύγοντ' ἐν προμάχοισι, διὰ πρὸ δὲ χαλκὸν ἔλασσεν.

<hom. il. 15.343>	ὄφρ' οἳ τοὺς ἐνάριζον ἀπ' ἔντεα, τόφρα δ' ̓Αχαιοὶ
<hom. il. 15.344>	τάφρῳ καὶ σκολόπεσσιν ἐνιπλήξαντες ὀρυκτῇ
<hom. il. 15.345>	ἔνθα καὶ ἔνθα φέβοντο, δύοντο δὲ τεῖχος ἀνάγκῃ.
<hom. il. 15.346>	̔́Εκτωρ δὲ Τρώεσσιν ἐκέκλετο μακρὸν ἀύ̈σας
<hom. il. 15.347>	νηυσὶν ἐπισσεύεσθαι, ἐᾶν δ' ἔναρα βροτόεντα:
<hom. il. 15.348>	ὃν δ' ἂν ἐγὼν ἀπάνευθε νεῶν ἑτέρωθι νοήσω,
<hom. il. 15.349>	αὐτοῦ οἱ θάνατον μητίσομαι, οὐδέ νυ τόν γε
<hom. il. 15.350>	γνωτοί τε γνωταί τε πυρὸς λελάχωσι θανόντα,
<hom. il. 15.351>	ἀλλὰ κύνες ἐρύουσι πρὸ ἄστεος ἡμετέροιο.

<hom. il. 15.352>	ὣς εἰπὼν μάστιγι κατωμαδὸν ἤλασεν ἵππους
<hom. il. 15.353>	κεκλόμενος Τρώεσσι κατὰ στίχας: οἳ δὲ σὺν αὐτῷ
<hom. il. 15.354>	πάντες ὁμοκλήσαντες ἔχον ἐρυσάρματας ἵππους
<hom. il. 15.355>	ἠχῇ θεσπεσίῃ: προπάροιθε δὲ Φοῖβος ̓Απόλλων
<hom. il. 15.356>	ῥεῖ' ὄχθας καπέτοιο βαθείης ποσσὶν ἐρείπων
<hom. il. 15.357>	ἐς μέσσον κατέβαλλε, γεφύρωσεν δὲ κέλευθον
<hom. il. 15.358>	μακρὴν ἠδ' εὐρεῖαν, ὅσον τ' ἐπὶ δουρὸς ἐρωὴ
<hom. il. 15.359>	γίγνεται, ὁππότ' ἀνὴρ σθένεος πειρώμενος ᾗσι.
<hom. il. 15.360>	τῇ ῥ' οἵ γε προχέοντο φαλαγγηδόν, πρὸ δ' ̓Απόλλων
<hom. il. 15.361>	αἰγίδ' ἔχων ἐρίτιμον: ἔρειπε δὲ τεῖχος ̓Αχαιῶν
<hom. il. 15.362>	ῥεῖα μάλ', ὡς ὅτε τις ψάμαθον πάϊς ἄγχι θαλάσσης,
<hom. il. 15.363>	ὅς τ' ἐπεὶ οὖν ποιήσῃ ἀθύρματα νηπιέῃσιν
<hom. il. 15.364>	ἂψ αὖτις συνέχευε ποσὶν καὶ χερσὶν ἀθύρων.
<hom. il. 15.365>	ὥς ῥα σὺ ἤϊε Φοῖβε πολὺν κάματον καὶ ὀϊζὺν
<hom. il. 15.366>	σύγχεας ̓Αργείων, αὐτοῖσι δὲ φύζαν ἐνῶρσας.

<hom. il. 15.367>	ὣς οἳ μὲν παρὰ νηυσὶν ἐρητύοντο μένοντες,
<hom. il. 15.368>	ἀλλήλοισί τε κεκλόμενοι καὶ πᾶσι θεοῖσι
<hom. il. 15.369>	χεῖρας ἀνίσχοντες μεγάλ' εὐχετόωντο ἕκαστος:
<hom. il. 15.370>	Νέστωρ αὖτε μάλιστα Γερήνιος οὖρος ̓Αχαιῶν
<hom. il. 15.371>	εὔχετο χεῖρ' ὀρέγων εἰς οὐρανὸν ἀστερόεντα:
<hom. il. 15.372>	Ζεῦ πάτερ εἴ ποτέ τίς τοι ἐν ̓́Αργεί̈ περ πολυπύρῳ
<hom. il. 15.373>	ἢ βοὸς ἢ οἰὸς κατὰ πίονα μηρία καίων
<hom. il. 15.374>	εὔχετο νοστῆσαι, σὺ δ' ὑπέσχεο καὶ κατένευσας,
<hom. il. 15.375>	τῶν μνῆσαι καὶ ἄμυνον ̓Ολύμπιε νηλεὲς ἦμαρ,
<hom. il. 15.376>	μηδ' οὕτω Τρώεσσιν ἔα δάμνασθαι ̓Αχαιούς.

<hom. il. 15.377>	ὣς ἔφατ' εὐχόμενος, μέγα δ' ἔκτυπε μητίετα Ζεύς,
<hom. il. 15.378>	ἀράων ἀί̈ων Νηληϊάδαο γέροντος.

<hom. il. 15.379>	Τρῶες δ' ὡς ἐπύθοντο Διὸς κτύπον αἰγιόχοιο,
<hom. il. 15.380>	μᾶλλον ἐπ' ̓Αργείοισι θόρον, μνήσαντο δὲ χάρμης.
<hom. il. 15.381>	οἳ δ' ὥς τε μέγα κῦμα θαλάσσης εὐρυπόροιο
<hom. il. 15.382>	νηὸς ὑπὲρ τοίχων καταβήσεται, ὁππότ' ἐπείγῃ
<hom. il. 15.383>	ἲς ἀνέμου: ἣ γάρ τε μάλιστά γε κύματ' ὀφέλλει:
<hom. il. 15.384>	ὣς Τρῶες μεγάλῃ ἰαχῇ κατὰ τεῖχος ἔβαινον,
<hom. il. 15.385>	ἵππους δ' εἰσελάσαντες ἐπὶ πρύμνῃσι μάχοντο
<hom. il. 15.386>	ἔγχεσιν ἀμφιγύοις αὐτοσχεδόν, οἳ μὲν ἀφ' ἵππων,
<hom. il. 15.387>	οἳ δ' ἀπὸ νηῶν ὕψι μελαινάων ἐπιβάντες
<hom. il. 15.388>	μακροῖσι ξυστοῖσι, τά ῥά σφ' ἐπὶ νηυσὶν ἔκειτο
<hom. il. 15.389>	ναύμαχα κολλήεντα, κατὰ στόμα εἱμένα χαλκῷ.

<hom. il. 15.390>	Πάτροκλος δ' εἷος μὲν ̓Αχαιοί τε Τρῶές τε
<hom. il. 15.391>	τείχεος ἀμφεμάχοντο θοάων ἔκτοθι νηῶν,
<hom. il. 15.392>	τόφρ' ὅ γ' ἐνὶ κλισίῃ ἀγαπήνορος Εὐρυπύλοιο
<hom. il. 15.393>	ἧστό τε καὶ τὸν ἔτερπε λόγοις, ἐπὶ δ' ἕλκεϊ λυγρῷ
<hom. il. 15.394>	φάρμακ' ἀκέσματ' ἔπασσε μελαινάων ὀδυνάων.
<hom. il. 15.395>	αὐτὰρ ἐπεὶ δὴ τεῖχος ἐπεσσυμένους ἐνόησε
<hom. il. 15.396>	Τρῶας, ἀτὰρ Δαναῶν γένετο ἰαχή τε φόβος τε,
<hom. il. 15.397>	ᾤμωξέν τ' ἄρ' ἔπειτα καὶ ὣ πεπλήγετο μηρὼ
<hom. il. 15.398>	χερσὶ καταπρηνέσς', ὀλοφυρόμενος δ' ἔπος ηὔδα:
<hom. il. 15.399>	Εὐρύπυλ' οὐκ ἔτι τοι δύναμαι χατέοντί περ' ἔμπης
<hom. il. 15.400>	ἐνθάδε παρμενέμεν: δὴ γὰρ μέγα νεῖκος ὄρωρεν:
<hom. il. 15.401>	ἀλλὰ σὲ μὲν θεράπων ποτιτερπέτω, αὐτὰρ ἔγωγε
<hom. il. 15.402>	σπεύσομαι εἰς ̓Αχιλῆα, ἵν' ὀτρύνω πολεμίζειν.
<hom. il. 15.403>	τίς δ' οἶδ' εἴ κέν οἱ σὺν δαίμονι θυμὸν ὀρίνω
<hom. il. 15.404>	παρειπών; ἀγαθὴ δὲ παραίφασίς ἐστιν ἑταίρου.

<hom. il. 15.405>	τὸν μὲν ἄρ' ὣς εἰπόντα πόδες φέρον: αὐτὰρ ̓Αχαιοὶ
<hom. il. 15.406>	Τρῶας ἐπερχομένους μένον ἔμπεδον, οὐδ' ἐδύναντο
<hom. il. 15.407>	παυροτέρους περ ἐόντας ἀπώσασθαι παρὰ νηῶν:
<hom. il. 15.408>	οὐδέ ποτε Τρῶες Δαναῶν ἐδύναντο φάλαγγας
<hom. il. 15.409>	ῥηξάμενοι κλισίῃσι μιγήμεναι ἠδὲ νέεσσιν.
<hom. il. 15.410>	ἀλλ' ὥς τε στάθμη δόρυ νήϊον ἐξιθύνει
<hom. il. 15.411>	τέκτονος ἐν παλάμῃσι δαήμονος, ὅς ῥά τε πάσης
<hom. il. 15.412>	εὖ εἰδῇ σοφίης ὑποθημοσύνῃσιν ̓Αθήνης,
<hom. il. 15.413>	ὣς μὲν τῶν ἐπὶ ἶσα μάχη τέτατο πτόλεμός τε:
<hom. il. 15.414>	ἄλλοι δ' ἀμφ' ἄλλῃσι μάχην ἐμάχοντο νέεσσιν,
<hom. il. 15.415>	̔́Εκτωρ δ' ἄντ' Αἴαντος ἐείσατο κυδαλίμοιο.
<hom. il. 15.416>	τὼ δὲ μιῆς περὶ νηὸς ἔχον πόνον, οὐδὲ δύναντο
<hom. il. 15.417>	οὔθ' ὃ τὸν ἐξελάσαι καὶ ἐνιπρῆσαι πυρὶ νῆα
<hom. il. 15.418>	οὔθ' ὃ τὸν ἂψ ὤσασθαι, ἐπεί ῥ' ἐπέλασσέ γε δαίμων.
<hom. il. 15.419>	ἔνθ' υἷα Κλυτίοιο Καλήτορα φαίδιμος Αἴας
<hom. il. 15.420>	πῦρ ἐς νῆα φέροντα κατὰ στῆθος βάλε δουρί.
<hom. il. 15.421>	δούπησεν δὲ πεσών, δαλὸς δέ οἱ ἔκπεσε χειρός.
<hom. il. 15.422>	̔́Εκτωρ δ' ὡς ἐνόησεν ἀνεψιὸν ὀφθαλμοῖσιν
<hom. il. 15.423>	ἐν κονίῃσι πεσόντα νεὸς προπάροιθε μελαίνης,
<hom. il. 15.424>	Τρωσί τε καὶ Λυκίοισιν ἐκέκλετο μακρὸν ἀύ̈σας:
<hom. il. 15.425>	Τρῶες καὶ Λύκιοι καὶ Δάρδανοι ἀγχιμαχηταὶ
<hom. il. 15.426>	μὴ δή πω χάζεσθε μάχης ἐν στείνεϊ τῷδε,
<hom. il. 15.427>	ἀλλ' υἷα Κλυτίοιο σαώσατε, μή μιν ̓Αχαιοὶ
<hom. il. 15.428>	τεύχεα συλήσωσι νεῶν ἐν ἀγῶνι πεσόντα.

<hom. il. 15.429>	ὣς εἰπὼν Αἴαντος ἀκόντισε δουρὶ φαεινῷ.
<hom. il. 15.430>	τοῦ μὲν ἅμαρθ', ὃ δ' ἔπειτα Λυκόφρονα Μάστορος υἱὸν
<hom. il. 15.431>	Αἴαντος θεράποντα Κυθήριον, ὅς ῥα παρ' αὐτῷ
<hom. il. 15.432>	ναῖ', ἐπεὶ ἄνδρα κατέκτα Κυθήροισι ζαθέοισι,
<hom. il. 15.433>	τόν ῥ' ἔβαλεν κεφαλὴν ὑπὲρ οὔατος ὀξέϊ χαλκῷ
<hom. il. 15.434>	ἑσταότ' ἄγχ' Αἴαντος: ὃ δ' ὕπτιος ἐν κονίῃσι
<hom. il. 15.435>	νηὸς ἄπο πρυμνῆς χαμάδις πέσε, λύντο δὲ γυῖα.
<hom. il. 15.436>	Αἴας δ' ἐρρίγησε, κασίγνητον δὲ προσηύδα:
<hom. il. 15.437>	Τεῦκρε πέπον δὴ νῶϊν ἀπέκτατο πιστὸς ἑταῖρος
<hom. il. 15.438>	Μαστορίδης, ὃν νῶϊ Κυθηρόθεν ἔνδον ἐόντα
<hom. il. 15.439>	ἶσα φίλοισι τοκεῦσιν ἐτίομεν ἐν μεγάροισι:
<hom. il. 15.440>	τὸν δ' ̔́Εκτωρ μεγάθυμος ἀπέκτανε. ποῦ νύ τοι ἰοὶ
<hom. il. 15.441>	ὠκύμοροι καὶ τόξον ὅ τοι πόρε Φοῖβος ̓Απόλλων;

<hom. il. 15.442>	ὣς φάθ', ὃ δὲ ξυνέηκε, θέων δέ οἱ ἄγχι παρέστη,
<hom. il. 15.443>	τόξον ἔχων ἐν χειρὶ παλίντονον ἠδὲ φαρέτρην
<hom. il. 15.444>	ἰοδόκον: μάλα δ' ὦκα βέλεα Τρώεσσιν ἐφίει.
<hom. il. 15.445>	καί ῥ' ἔβαλε Κλεῖτον Πεισήνορος ἀγλαὸν υἱὸν
<hom. il. 15.446>	Πουλυδάμαντος ἑταῖρον ἀγαυοῦ Πανθοί̈δαο
<hom. il. 15.447>	ἡνία χερσὶν ἔχοντα: ὃ μὲν πεπόνητο καθ' ἵππους:
<hom. il. 15.448>	τῇ γὰρ ἔχ' ᾗ ῥα πολὺ πλεῖσται κλονέοντο φάλαγγες
<hom. il. 15.449>	̔́Εκτορι καὶ Τρώεσσι χαριζόμενος: τάχα δ' αὐτῷ
<hom. il. 15.450>	ἦλθε κακόν, τό οἱ οὔ τις ἐρύκακεν ἱεμένων περ.
<hom. il. 15.451>	αὐχένι γάρ οἱ ὄπισθε πολύστονος ἔμπεσεν ἰός:
<hom. il. 15.452>	ἤριπε δ' ἐξ ὀχέων, ὑπερώησαν δέ οἱ ἵπποι
<hom. il. 15.453>	κείν' ὄχεα κροτέοντες. ἄναξ δ' ἐνόησε τάχιστα
<hom. il. 15.454>	Πουλυδάμας, καὶ πρῶτος ἐναντίος ἤλυθεν ἵππων.
<hom. il. 15.455>	τοὺς μὲν ὅ γ' ̓Αστυνόῳ Προτιάονος υἱέϊ δῶκε,
<hom. il. 15.456>	πολλὰ δ' ἐπότρυνε σχεδὸν ἴσχειν εἰσορόωντα
<hom. il. 15.457>	ἵππους: αὐτὸς δ' αὖτις ἰὼν προμάχοισιν ἐμίχθη.

<hom. il. 15.458>	Τεῦκρος δ' ἄλλον ὀϊστὸν ἐφ' ̔́Εκτορι χαλκοκορυστῇ
<hom. il. 15.459>	αἴνυτο, καί κεν ἔπαυσε μάχης ἐπὶ νηυσὶν ̓Αχαιῶν,
<hom. il. 15.460>	εἴ μιν ἀριστεύοντα βαλὼν ἐξείλετο θυμόν.
<hom. il. 15.461>	ἀλλ' οὐ λῆθε Διὸς πυκινὸν νόον, ὅς ῥ' ἐφύλασσεν
<hom. il. 15.462>	̔́Εκτορ', ἀτὰρ Τεῦκρον Τελαμώνιον εὖχος ἀπηύρα,
<hom. il. 15.463>	ὅς οἱ ἐϋστρεφέα νευρὴν ἐν ἀμύμονι τόξῳ
<hom. il. 15.464>	ῥῆξ' ἐπὶ τῷ ἐρύοντι: παρεπλάγχθη δέ οἱ ἄλλῃ
<hom. il. 15.465>	ἰὸς χαλκοβαρής, τόξον δέ οἱ ἔκπεσε χειρός.
<hom. il. 15.466>	Τεῦκρος δ' ἐρρίγησε, κασίγνητον δὲ προσηύδα:
<hom. il. 15.467>	ὢ πόποι ἦ δὴ πάγχυ μάχης ἐπὶ μήδεα κείρει
<hom. il. 15.468>	δαίμων ἡμετέρης, ὅ τέ μοι βιὸν ἔκβαλε χειρός,
<hom. il. 15.469>	νευρὴν δ' ἐξέρρηξε νεόστροφον, ἣν ἐνέδησα
<hom. il. 15.470>	πρώϊον, ὄφρ' ἀνέχοιτο θαμὰ θρῴσκοντας ὀϊστούς.

<hom. il. 15.471>	τὸν δ' ἠμείβετ' ἔπειτα μέγας Τελαμώνιος Αἴας:
<hom. il. 15.472>	ὦ πέπον ἀλλὰ βιὸν μὲν ἔα καὶ ταρφέας ἰοὺς
<hom. il. 15.473>	κεῖσθαι, ἐπεὶ συνέχευε θεὸς Δαναοῖσι μεγήρας:
<hom. il. 15.474>	αὐτὰρ χερσὶν ἑλὼν δολιχὸν δόρυ καὶ σάκος ὤμῳ
<hom. il. 15.475>	μάρναό τε Τρώεσσι καὶ ἄλλους ὄρνυθι λαούς.
<hom. il. 15.476>	μὴ μὰν ἀσπουδί γε δαμασσάμενοί περ ἕλοιεν
<hom. il. 15.477>	νῆας ἐϋσσέλμους, ἀλλὰ μνησώμεθα χάρμης.

<hom. il. 15.478>	ὣς φάθ', ὃ δὲ τόξον μὲν ἐνὶ κλισίῃσιν ἔθηκεν,
<hom. il. 15.479>	αὐτὰρ ὅ γ' ἀμφ' ὤμοισι σάκος θέτο τετραθέλυμνον,
<hom. il. 15.480>	κρατὶ δ' ἐπ' ἰφθίμῳ κυνέην εὔτυκτον ἔθηκεν
<hom. il. 15.481>	ἵππουριν, δεινὸν δὲ λόφος καθύπερθεν ἔνευεν:
<hom. il. 15.482>	εἵλετο δ' ἄλκιμον ἔγχος ἀκαχμένον ὀξέϊ χαλκῷ,
<hom. il. 15.483>	βῆ δ' ἰέναι, μάλα δ' ὦκα θέων Αἴαντι παρέστη.

<hom. il. 15.484>	̔́Εκτωρ δ' ὡς εἶδεν Τεύκρου βλαφθέντα βέλεμνα,
<hom. il. 15.485>	Τρωσί τε καὶ Λυκίοισιν ἐκέκλετο μακρὸν ἀύ̈σας:
<hom. il. 15.486>	Τρῶες καὶ Λύκιοι καὶ Δάρδανοι ἀγχιμαχηταὶ
<hom. il. 15.487>	ἀνέρες ἔστε φίλοι, μνήσασθε δὲ θούριδος ἀλκῆς
<hom. il. 15.488>	νῆας ἀνὰ γλαφυράς: δὴ γὰρ ἴδον ὀφθαλμοῖσιν
<hom. il. 15.489>	ἀνδρὸς ἀριστῆος Διόθεν βλαφθέντα βέλεμνα.
<hom. il. 15.490>	ῥεῖα δ' ἀρίγνωτος Διὸς ἀνδράσι γίγνεται ἀλκή,
<hom. il. 15.491>	ἠμὲν ὁτέοισιν κῦδος ὑπέρτερον ἐγγυαλίξῃ,
<hom. il. 15.492>	ἠδ' ὅτινας μινύθῃ τε καὶ οὐκ ἐθέλῃσιν ἀμύνειν,
<hom. il. 15.493>	ὡς νῦν ̓Αργείων μινύθει μένος, ἄμμι δ' ἀρήγει.
<hom. il. 15.494>	ἀλλὰ μάχεσθ' ἐπὶ νηυσὶν ἀολλέες: ὃς δέ κεν ὑμέων
<hom. il. 15.495>	βλήμενος ἠὲ τυπεὶς θάνατον καὶ πότμον ἐπίσπῃ
<hom. il. 15.496>	τεθνάτω: οὔ οἱ ἀεικὲς ἀμυνομένῳ περὶ πάτρης
<hom. il. 15.497>	τεθνάμεν: ἀλλ' ἄλοχός τε σόη καὶ παῖδες ὀπίσσω,
<hom. il. 15.498>	καὶ οἶκος καὶ κλῆρος ἀκήρατος, εἴ κεν ̓Αχαιοὶ
<hom. il. 15.499>	οἴχωνται σὺν νηυσὶ φίλην ἐς πατρίδα γαῖαν.

<hom. il. 15.500>	ὣς εἰπὼν ὄτρυνε μένος καὶ θυμὸν ἑκάστου.
<hom. il. 15.501>	Αἴας δ' αὖθ' ἑτέρωθεν ἐκέκλετο οἷς ἑτάροισιν:
<hom. il. 15.502>	αἰδὼς ̓Αργεῖοι: νῦν ἄρκιον ἢ ἀπολέσθαι
<hom. il. 15.503>	ἠὲ σαωθῆναι καὶ ἀπώσασθαι κακὰ νηῶν.
<hom. il. 15.504>	ἦ ἔλπεσθ' ἢν νῆας ἕλῃ κορυθαίολος ̔́Εκτωρ
<hom. il. 15.505>	ἐμβαδὸν ἵξεσθαι ἣν πατρίδα γαῖαν ἕκαστος;
<hom. il. 15.506>	ἦ οὐκ ὀτρύνοντος ἀκούετε λαὸν ἅπαντα
<hom. il. 15.507>	̔́Εκτορος, ὃς δὴ νῆας ἐνιπρῆσαι μενεαίνει;
<hom. il. 15.508>	οὐ μὰν ἔς γε χορὸν κέλετ' ἐλθέμεν, ἀλλὰ μάχεσθαι.
<hom. il. 15.509>	ἡμῖν δ' οὔ τις τοῦδε νόος καὶ μῆτις ἀμείνων
<hom. il. 15.510>	ἢ αὐτοσχεδίῃ μῖξαι χεῖράς τε μένος τε.
<hom. il. 15.511>	βέλτερον ἢ ἀπολέσθαι ἕνα χρόνον ἠὲ βιῶναι
<hom. il. 15.512>	ἢ δηθὰ στρεύγεσθαι ἐν αἰνῇ δηϊοτῆτι
<hom. il. 15.513>	ὧδ' αὔτως παρὰ νηυσὶν ὑπ' ἀνδράσι χειροτέροισιν.

<hom. il. 15.514>	ὣς εἰπὼν ὄτρυνε μένος καὶ θυμὸν ἑκάστου.
<hom. il. 15.515>	ἔνθ' ̔́Εκτωρ μὲν ἕλε Σχεδίον Περιμήδεος υἱὸν
<hom. il. 15.516>	ἀρχὸν Φωκήων, Αἴας δ' ἕλε Λαοδάμαντα
<hom. il. 15.517>	ἡγεμόνα πρυλέων ̓Αντήνορος ἀγλαὸν υἱόν:
<hom. il. 15.518>	Πουλυδάμας δ' ̓͂Ωτον Κυλλήνιον ἐξενάριξε
<hom. il. 15.519>	Φυλεί̈δεω ἕταρον, μεγαθύμων ἀρχὸν ̓Επειῶν.
<hom. il. 15.520>	τῷ δὲ Μέγης ἐπόρουσεν ἰδών: ὃ δ' ὕπαιθα λιάσθη
<hom. il. 15.521>	Πουλυδάμας: καὶ τοῦ μὲν ἀπήμβροτεν: οὐ γὰρ ̓Απόλλων
<hom. il. 15.522>	εἴα Πάνθου υἱὸν ἐνὶ προμάχοισι δαμῆναι:
<hom. il. 15.523>	αὐτὰρ ὅ γε Κροίσμου στῆθος μέσον οὔτασε δουρί.
<hom. il. 15.524>	δούπησεν δὲ πεσών: ὃ δ' ἀπ' ὤμων τεύχε' ἐσύλα.
<hom. il. 15.525>	τόφρα δὲ τῷ ἐπόρουσε Δόλοψ αἰχμῆς ἐὺ̈ εἰδὼς
<hom. il. 15.526>	Λαμπετίδης, ὃν Λάμπος ἐγείνατο φέρτατον υἱὸν
<hom. il. 15.527>	Λαομεδοντιάδης εὖ εἰδότα θούριδος ἀλκῆς,
<hom. il. 15.528>	ὃς τότε Φυλεί̈δαο μέσον σάκος οὔτασε δουρὶ
<hom. il. 15.529>	ἐγγύθεν ὁρμηθείς: πυκινὸς δέ οἱ ἤρκεσε θώρηξ,
<hom. il. 15.530>	τόν ῥ' ἐφόρει γυάλοισιν ἀρηρότα: τόν ποτε Φυλεὺς
<hom. il. 15.531>	ἤγαγεν ἐξ ̓Εφύρης, ποταμοῦ ἄπο Σελλήεντος.
<hom. il. 15.532>	ξεῖνος γάρ οἱ ἔδωκεν ἄναξ ἀνδρῶν Εὐφήτης
<hom. il. 15.533>	ἐς πόλεμον φορέειν δηί̈ων ἀνδρῶν ἀλεωρήν:
<hom. il. 15.534>	ὅς οἱ καὶ τότε παιδὸς ἀπὸ χροὸς ἤρκες' ὄλεθρον.
<hom. il. 15.535>	τοῦ δὲ Μέγης κόρυθος χαλκήρεος ἱπποδασείης
<hom. il. 15.536>	κύμβαχον ἀκρότατον νύξ' ἔγχεϊ ὀξυόεντι,
<hom. il. 15.537>	ῥῆξε δ' ἀφ' ἵππειον λόφον αὐτοῦ: πᾶς δὲ χαμᾶζε
<hom. il. 15.538>	κάππεσεν ἐν κονίῃσι νέον φοίνικι φαεινός.
<hom. il. 15.539>	εἷος ὃ τῷ πολέμιζε μένων, ἔτι δ' ἔλπετο νίκην,
<hom. il. 15.540>	τόφρα δέ οἱ Μενέλαος ἀρήϊος ἦλθεν ἀμύντωρ,
<hom. il. 15.541>	στῆ δ' εὐρὰξ σὺν δουρὶ λαθών, βάλε δ' ὦμον ὄπισθεν:
<hom. il. 15.542>	αἰχμὴ δὲ στέρνοιο διέσσυτο μαιμώωσα
<hom. il. 15.543>	πρόσσω ἱεμένη: ὃ δ' ἄρα πρηνὴς ἐλιάσθη.
<hom. il. 15.544>	τὼ μὲν ἐεισάσθην χαλκήρεα τεύχε' ἀπ' ὤμων
<hom. il. 15.545>	συλήσειν: ̔́Εκτωρ δὲ κασιγνήτοισι κέλευσε
<hom. il. 15.546>	πᾶσι μάλα, πρῶτον δ' ̔Ικεταονίδην ἐνένιπεν
<hom. il. 15.547>	ἴφθιμον Μελάνιππον. ὃ δ' ὄφρα μὲν εἰλίποδας βοῦς
<hom. il. 15.548>	βόσκ' ἐν Περκώτῃ δηί̈ων ἀπὸ νόσφιν ἐόντων:
<hom. il. 15.549>	αὐτὰρ ἐπεὶ Δαναῶν νέες ἤλυθον ἀμφιέλισσαι,
<hom. il. 15.550>	ἂψ εἰς ̓́Ιλιον ἦλθε, μετέπρεπε δὲ Τρώεσσι,
<hom. il. 15.551>	ναῖε δὲ πὰρ Πριάμῳ, ὃ δέ μιν τίεν ἶσα τέκεσσι:
<hom. il. 15.552>	τόν ῥ' ̔́Εκτωρ ἐνένιπεν ἔπος τ' ἔφατ' ἔκ τ' ὀνόμαζεν:
<hom. il. 15.553>	οὕτω δὴ Μελάνιππε μεθήσομεν; οὐδέ νυ σοί περ
<hom. il. 15.554>	ἐντρέπεται φίλον ἦτορ ἀνεψιοῦ κταμένοιο;
<hom. il. 15.555>	οὐχ ὁράᾳς οἷον Δόλοπος περὶ τεύχε' ἕπουσιν;
<hom. il. 15.556>	ἀλλ' ἕπευ: οὐ γὰρ ἔτ' ἔστιν ἀποσταδὸν ̓Αργείοισι
<hom. il. 15.557>	μάρνασθαι, πρίν γ' ἠὲ κατακτάμεν ἠὲ κατ' ἄκρης
<hom. il. 15.558>	̓́Ιλιον αἰπεινὴν ἑλέειν κτάσθαι τε πολίτας.

<hom. il. 15.559>	ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς:
<hom. il. 15.560>	̓Αργείους δ' ὄτρυνε μέγας Τελαμώνιος Αἴας:
<hom. il. 15.561>	ὦ φίλοι ἀνέρες ἔστε, καὶ αἰδῶ θέσθ' ἐνὶ θυμῷ,
<hom. il. 15.562>	ἀλλήλους τ' αἰδεῖσθε κατὰ κρατερὰς ὑσμίνας.
<hom. il. 15.563>	αἰδομένων δ' ἀνδρῶν πλέονες σόοι ἠὲ πέφανται:
<hom. il. 15.564>	φευγόντων δ' οὔτ' ἂρ κλέος ὄρνυται οὔτέ τις ἀλκή.

<hom. il. 15.565>	ὣς ἔφαθ', οἳ δὲ καὶ αὐτοὶ ἀλέξασθαι μενέαινον,
<hom. il. 15.566>	ἐν θυμῷ δ' ἐβάλοντο ἔπος, φράξαντο δὲ νῆας
<hom. il. 15.567>	ἕρκεϊ χαλκείῳ: ἐπὶ δὲ Ζεὺς Τρῶας ἔγειρεν.
<hom. il. 15.568>	̓Αντίλοχον δ' ὄτρυνε βοὴν ἀγαθὸς Μενέλαος:
<hom. il. 15.569>	̓Αντίλοχ' οὔ τις σεῖο νεώτερος ἄλλος ̓Αχαιῶν,
<hom. il. 15.570>	οὔτε ποσὶν θάσσων οὔτ' ἄλκιμος ὡς σὺ μάχεσθαι:
<hom. il. 15.571>	εἴ τινά που Τρώων ἐξάλμενος ἄνδρα βάλοισθα.

<hom. il. 15.572>	ὣς εἰπὼν ὃ μὲν αὖτις ἀπέσσυτο, τὸν δ' ὀρόθυνεν:
<hom. il. 15.573>	ἐκ δ' ἔθορε προμάχων, καὶ ἀκόντισε δουρὶ φαεινῷ
<hom. il. 15.574>	ἀμφὶ ἓ παπτήνας: ὑπὸ δὲ Τρῶες κεκάδοντο
<hom. il. 15.575>	ἀνδρὸς ἀκοντίσσαντος: ὃ δ' οὐχ ἅλιον βέλος ἧκεν,
<hom. il. 15.576>	ἀλλ' ̔Ικετάονος υἱὸν ὑπέρθυμον Μελάνιππον
<hom. il. 15.577>	νισόμενον πόλεμον δὲ βάλε στῆθος παρὰ μαζόν.
<hom. il. 15.578>	δούπησεν δὲ πεσών, τὸν δὲ σκότος ὄσσε κάλυψεν.
<hom. il. 15.579>	̓Αντίλοχος δ' ἐπόρουσε κύων ὥς, ὅς τ' ἐπὶ νεβρῷ
<hom. il. 15.580>	βλημένῳ ἀί̈ξῃ, τόν τ' ἐξ εὐνῆφι θορόντα
<hom. il. 15.581>	θηρητὴρ ἐτύχησε βαλών, ὑπέλυσε δὲ γυῖα:
<hom. il. 15.582>	ὣς ἐπὶ σοὶ Μελάνιππε θόρ' ̓Αντίλοχος μενεχάρμης
<hom. il. 15.583>	τεύχεα συλήσων: ἀλλ' οὐ λάθεν ̔́Εκτορα δῖον,
<hom. il. 15.584>	ὅς ῥά οἱ ἀντίος ἦλθε θέων ἀνὰ δηϊοτῆτα.
<hom. il. 15.585>	̓Αντίλοχος δ' οὐ μεῖνε θοός περ ἐὼν πολεμιστής,
<hom. il. 15.586>	ἀλλ' ὅ γ' ἄρ' ἔτρεσε θηρὶ κακὸν ῥέξαντι ἐοικώς,
<hom. il. 15.587>	ὅς τε κύνα κτείνας ἢ βουκόλον ἀμφὶ βόεσσι
<hom. il. 15.588>	φεύγει πρίν περ ὅμιλον ἀολλισθήμεναι ἀνδρῶν:
<hom. il. 15.589>	ὣς τρέσε Νεστορίδης, ἐπὶ δὲ Τρῶές τε καὶ ̔́Εκτωρ
<hom. il. 15.590>	ἠχῇ θεσπεσίῃ βέλεα στονόεντα χέοντο:
<hom. il. 15.591>	στῆ δὲ μεταστρεφθείς, ἐπεὶ ἵκετο ἔθνος ἑταίρων.

<hom. il. 15.592>	Τρῶες δὲ λείουσιν ἐοικότες ὠμοφάγοισι
<hom. il. 15.593>	νηυσὶν ἐπεσσεύοντο, Διὸς δ' ἐτέλειον ἐφετμάς,
<hom. il. 15.594>	ὅ σφισιν αἰὲν ἔγειρε μένος μέγα, θέλγε δὲ θυμὸν
<hom. il. 15.595>	̓Αργείων καὶ κῦδος ἀπαίνυτο, τοὺς δ' ὀρόθυνεν.
<hom. il. 15.596>	̔́Εκτορι γάρ οἱ θυμὸς ἐβούλετο κῦδος ὀρέξαι
<hom. il. 15.597>	Πριαμίδῃ, ἵνα νηυσὶ κορωνίσι θεσπιδαὲς πῦρ
<hom. il. 15.598>	ἐμβάλοι ἀκάματον, Θέτιδος δ' ἐξαίσιον ἀρὴν
<hom. il. 15.599>	πᾶσαν ἐπικρήνειε: τὸ γὰρ μένε μητίετα Ζεὺς
<hom. il. 15.600>	νηὸς καιομένης σέλας ὀφθαλμοῖσιν ἰδέσθαι.
<hom. il. 15.601>	ἐκ γὰρ δὴ τοῦ μέλλε παλίωξιν παρὰ νηῶν
<hom. il. 15.602>	θησέμεναι Τρώων, Δαναοῖσι δὲ κῦδος ὀρέξειν.
<hom. il. 15.603>	τὰ φρονέων νήεσσιν ἔπι γλαφυρῇσιν ἔγειρεν
<hom. il. 15.604>	̔́Εκτορα Πριαμίδην μάλα περ μεμαῶτα καὶ αὐτόν.
<hom. il. 15.605>	μαίνετο δ' ὡς ὅτ' ̓́Αρης ἐγχέσπαλος ἢ ὀλοὸν πῦρ
<hom. il. 15.606>	οὔρεσι μαίνηται βαθέης ἐν τάρφεσιν ὕλης:
<hom. il. 15.607>	ἀφλοισμὸς δὲ περὶ στόμα γίγνετο, τὼ δέ οἱ ὄσσε
<hom. il. 15.608>	λαμπέσθην βλοσυρῇσιν ὑπ' ὀφρύσιν, ἀμφὶ δὲ πήληξ
<hom. il. 15.609>	σμερδαλέον κροτάφοισι τινάσσετο μαρναμένοιο
<hom. il. 15.610>	̔́Εκτορος: αὐτὸς γάρ οἱ ἀπ' αἰθέρος ἦεν ἀμύντωρ
<hom. il. 15.611>	Ζεύς, ὅς μιν πλεόνεσσι μετ' ἀνδράσι μοῦνον ἐόντα
<hom. il. 15.612>	τίμα καὶ κύδαινε. μινυνθάδιος γὰρ ἔμελλεν
<hom. il. 15.613>	ἔσσεσθ': ἤδη γάρ οἱ ἐπόρνυε μόρσιμον ἦμαρ
<hom. il. 15.614>	Παλλὰς ̓Αθηναίη ὑπὸ Πηλεί̈δαο βίηφιν.
<hom. il. 15.615>	καί ῥ' ἔθελεν ῥῆξαι στίχας ἀνδρῶν πειρητίζων,
<hom. il. 15.616>	ᾗ δὴ πλεῖστον ὅμιλον ὅρα καὶ τεύχε' ἄριστα:
<hom. il. 15.617>	ἀλλ' οὐδ' ὧς δύνατο ῥῆξαι μάλα περ μενεαίνων:
<hom. il. 15.618>	ἴσχον γὰρ πυργηδὸν ἀρηρότες, ἠύ̈τε πέτρη
<hom. il. 15.619>	ἠλίβατος μεγάλη πολιῆς ἁλὸς ἐγγὺς ἐοῦσα,
<hom. il. 15.620>	ἥ τε μένει λιγέων ἀνέμων λαιψηρὰ κέλευθα
<hom. il. 15.621>	κύματά τε τροφόεντα, τά τε προσερεύγεται αὐτήν:
<hom. il. 15.622>	ὣς Δαναοὶ Τρῶας μένον ἔμπεδον οὐδὲ φέβοντο.
<hom. il. 15.623>	αὐτὰρ ὃ λαμπόμενος πυρὶ πάντοθεν ἔνθορ' ὁμίλῳ,
<hom. il. 15.624>	ἐν δ' ἔπες' ὡς ὅτε κῦμα θοῇ ἐν νηὶ̈ πέσῃσι
<hom. il. 15.625>	λάβρον ὑπαὶ νεφέων ἀνεμοτρεφές: ἣ δέ τε πᾶσα
<hom. il. 15.626>	ἄχνῃ ὑπεκρύφθη, ἀνέμοιο δὲ δεινὸς ἀήτη
<hom. il. 15.627>	ἱστίῳ ἐμβρέμεται, τρομέουσι δέ τε φρένα ναῦται
<hom. il. 15.628>	δειδιότες: τυτθὸν γὰρ ὑπ' ἐκ θανάτοιο φέρονται:
<hom. il. 15.629>	ὣς ἐδαί̈ζετο θυμὸς ἐνὶ στήθεσσιν ̓Αχαιῶν.
<hom. il. 15.630>	αὐτὰρ ὅ γ' ὥς τε λέων ὀλοόφρων βουσὶν ἐπελθών,
<hom. il. 15.631>	αἵ ῥά τ' ἐν εἱαμενῇ ἕλεος μεγάλοιο νέμονται
<hom. il. 15.632>	μυρίαι, ἐν δέ τε τῇσι νομεὺς οὔ πω σάφα εἰδὼς
<hom. il. 15.633>	θηρὶ μαχέσσασθαι ἕλικος βοὸς ἀμφὶ φονῇσιν:
<hom. il. 15.634>	ἤτοι ὃ μὲν πρώτῃσι καὶ ὑστατίῃσι βόεσσιν
<hom. il. 15.635>	αἰὲν ὁμοστιχάει, ὃ δέ τ' ἐν μέσσῃσιν ὀρούσας
<hom. il. 15.636>	βοῦν ἔδει, αἳ δέ τε πᾶσαι ὑπέτρεσαν: ὣς τότ' ̓Αχαιοὶ
<hom. il. 15.637>	θεσπεσίως ἐφόβηθεν ὑφ' ̔́Εκτορι καὶ Διὶ πατρὶ
<hom. il. 15.638>	πάντες, ὃ δ' οἶον ἔπεφνε Μυκηναῖον Περιφήτην,
<hom. il. 15.639>	Κοπρῆος φίλον υἱόν, ὃς Εὐρυσθῆος ἄνακτος
<hom. il. 15.640>	ἀγγελίης οἴχνεσκε βίῃ ̔Ηρακληείῃ.
<hom. il. 15.641>	τοῦ γένετ' ἐκ πατρὸς πολὺ χείρονος υἱὸς ἀμείνων
<hom. il. 15.642>	παντοίας ἀρετάς, ἠμὲν πόδας ἠδὲ μάχεσθαι,
<hom. il. 15.643>	καὶ νόον ἐν πρώτοισι Μυκηναίων ἐτέτυκτο:
<hom. il. 15.644>	ὅς ῥα τόθ' ̔́Εκτορι κῦδος ὑπέρτερον ἐγγυάλιξε.
<hom. il. 15.645>	στρεφθεὶς γὰρ μετόπισθεν ἐν ἀσπίδος ἄντυγι πάλτο,
<hom. il. 15.646>	τὴν αὐτὸς φορέεσκε ποδηνεκέ' ἕρκος ἀκόντων:
<hom. il. 15.647>	τῇ ὅ γ' ἐνὶ βλαφθεὶς πέσεν ὕπτιος, ἀμφὶ δὲ πήληξ
<hom. il. 15.648>	σμερδαλέον κονάβησε περὶ κροτάφοισι πεσόντος.
<hom. il. 15.649>	̔́Εκτωρ δ' ὀξὺ νόησε, θέων δέ οἱ ἄγχι παρέστη,
<hom. il. 15.650>	στήθεϊ δ' ἐν δόρυ πῆξε, φίλων δέ μιν ἐγγὺς ἑταίρων
<hom. il. 15.651>	κτεῖν': οἳ δ' οὐκ ἐδύναντο καὶ ἀχνύμενοί περ ἑταίρου
<hom. il. 15.652>	χραισμεῖν: αὐτοὶ γὰρ μάλα δείδισαν ̔́Εκτορα δῖον.

<hom. il. 15.653>	εἰσωποὶ δ' ἐγένοντο νεῶν, περὶ δ' ἔσχεθον ἄκραι
<hom. il. 15.654>	νῆες ὅσαι πρῶται εἰρύατο: τοὶ δ' ἐπέχυντο.
<hom. il. 15.655>	̓Αργεῖοι δὲ νεῶν μὲν ἐχώρησαν καὶ ἀνάγκῃ
<hom. il. 15.656>	τῶν πρωτέων, αὐτοῦ δὲ παρὰ κλισίῃσιν ἔμειναν
<hom. il. 15.657>	ἁθρόοι, οὐδὲ κέδασθεν ἀνὰ στρατόν: ἴσχε γὰρ αἰδὼς
<hom. il. 15.658>	καὶ δέος: ἀζηχὲς γὰρ ὁμόκλεον ἀλλήλοισι.
<hom. il. 15.659>	Νέστωρ αὖτε μάλιστα Γερήνιος οὖρος ̓Αχαιῶν
<hom. il. 15.660>	λίσσεθ' ὑπὲρ τοκέων γουνούμενος ἄνδρα ἕκαστον:
<hom. il. 15.661>	ὦ φίλοι ἀνέρες ἔστε καὶ αἰδῶ θέσθ' ἐνὶ θυμῷ
<hom. il. 15.662>	ἄλλων ἀνθρώπων, ἐπὶ δὲ μνήσασθε ἕκαστος
<hom. il. 15.663>	παίδων ἠδ' ἀλόχων καὶ κτήσιος ἠδὲ τοκήων,
<hom. il. 15.664>	ἠμὲν ὅτεῳ ζώουσι καὶ ᾧ κατατεθνήκασι:
<hom. il. 15.665>	τῶν ὕπερ ἐνθάδ' ἐγὼ γουνάζομαι οὐ παρεόντων
<hom. il. 15.666>	ἑστάμεναι κρατερῶς, μὴ δὲ τρωπᾶσθε φόβον δέ.

<hom. il. 15.667>	ὣς εἰπὼν ὄτρυνε μένος καὶ θυμὸν ἑκάστου.
<hom. il. 15.668>	τοῖσι δ' ἀπ' ὀφθαλμῶν νέφος ἀχλύος ὦσεν ̓Αθήνη
<hom. il. 15.669>	θεσπέσιον: μάλα δέ σφι φόως γένετ' ἀμφοτέρωθεν
<hom. il. 15.670>	ἠμὲν πρὸς νηῶν καὶ ὁμοιί̈ου πολέμοιο.
<hom. il. 15.671>	̔́Εκτορα δὲ φράσσαντο βοὴν ἀγαθὸν καὶ ἑταίρους,
<hom. il. 15.672>	ἠμὲν ὅσοι μετόπισθεν ἀφέστασαν οὐδὲ μάχοντο,
<hom. il. 15.673>	ἠδ' ὅσσοι παρὰ νηυσὶ μάχην ἐμάχοντο θοῇσιν.

<hom. il. 15.674>	οὐδ' ἄρ' ἔτ' Αἴαντι μεγαλήτορι ἥνδανε θυμῷ
<hom. il. 15.675>	ἑστάμεν ἔνθά περ ἄλλοι ἀφέστασαν υἷες ̓Αχαιῶν:
<hom. il. 15.676>	ἀλλ' ὅ γε νηῶν ἴκρι' ἐπῴχετο μακρὰ βιβάσθων,
<hom. il. 15.677>	νώμα δὲ ξυστὸν μέγα ναύμαχον ἐν παλάμῃσι
<hom. il. 15.678>	κολλητὸν βλήτροισι δυωκαιεικοσίπηχυ.
<hom. il. 15.679>	ὡς δ' ὅτ' ἀνὴρ ἵπποισι κελητίζειν ἐὺ̈ εἰδώς,
<hom. il. 15.680>	ὅς τ' ἐπεὶ ἐκ πολέων πίσυρας συναείρεται ἵππους,
<hom. il. 15.681>	σεύας ἐκ πεδίοιο μέγα προτὶ ἄστυ δίηται
<hom. il. 15.682>	λαοφόρον καθ' ὁδόν: πολέες τέ ἑ θηήσαντο
<hom. il. 15.683>	ἀνέρες ἠδὲ γυναῖκες: ὃ δ' ἔμπεδον ἀσφαλὲς αἰεὶ
<hom. il. 15.684>	θρῴσκων ἄλλοτ' ἐπ' ἄλλον ἀμείβεται, οἳ δὲ πέτονται:
<hom. il. 15.685>	ὣς Αἴας ἐπὶ πολλὰ θοάων ἴκρια νηῶν
<hom. il. 15.686>	φοίτα μακρὰ βιβάς, φωνὴ δέ οἱ αἰθέρ' ἵκανεν,
<hom. il. 15.687>	αἰεὶ δὲ σμερδνὸν βοόων Δαναοῖσι κέλευε
<hom. il. 15.688>	νηυσί τε καὶ κλισίῃσιν ἀμυνέμεν. οὐδὲ μὲν ̔́Εκτωρ
<hom. il. 15.689>	μίμνεν ἐνὶ Τρώων ὁμάδῳ πύκα θωρηκτάων:
<hom. il. 15.690>	ἀλλ' ὥς τ' ὀρνίθων πετεηνῶν αἰετὸς αἴθων
<hom. il. 15.691>	ἔθνος ἐφορμᾶται ποταμὸν πάρα βοσκομενάων
<hom. il. 15.692>	χηνῶν ἢ γεράνων ἢ κύκνων δουλιχοδείρων,
<hom. il. 15.693>	ὣς ̔́Εκτωρ ἴθυσε νεὸς κυανοπρῴροιο
<hom. il. 15.694>	ἀντίος ἀί̈ξας: τὸν δὲ Ζεὺς ὦσεν ὄπισθε
<hom. il. 15.695>	χειρὶ μάλα μεγάλῃ, ὄτρυνε δὲ λαὸν ἅμ' αὐτῷ.

<hom. il. 15.696>	αὖτις δὲ δριμεῖα μάχη παρὰ νηυσὶν ἐτύχθη:
<hom. il. 15.697>	φαίης κ' ἀκμῆτας καὶ ἀτειρέας ἀλλήλοισιν
<hom. il. 15.698>	ἄντεσθ' ἐν πολέμῳ, ὡς ἐσσυμένως ἐμάχοντο.
<hom. il. 15.699>	τοῖσι δὲ μαρναμένοισιν ὅδ' ἦν νόος: ἤτοι ̓Αχαιοὶ
<hom. il. 15.700>	οὐκ ἔφασαν φεύξεσθαι ὑπ' ἐκ κακοῦ, ἀλλ' ὀλέεσθαι,
<hom. il. 15.701>	Τρωσὶν δ' ἔλπετο θυμὸς ἐνὶ στήθεσσιν ἑκάστου
<hom. il. 15.702>	νῆας ἐνιπρήσειν κτενέειν θ' ἥρωας ̓Αχαιούς.
<hom. il. 15.703>	οἳ μὲν τὰ φρονέοντες ἐφέστασαν ἀλλήλοισιν:
<hom. il. 15.704>	̔́Εκτωρ δὲ πρυμνῆς νεὸς ἥψατο ποντοπόροιο
<hom. il. 15.705>	καλῆς ὠκυάλου, ἣ Πρωτεσίλαον ἔνεικεν
<hom. il. 15.706>	ἐς Τροίην, οὐδ' αὖτις ἀπήγαγε πατρίδα γαῖαν.
<hom. il. 15.707>	τοῦ περ δὴ περὶ νηὸς ̓Αχαιοί τε Τρῶές τε
<hom. il. 15.708>	δῄουν ἀλλήλους αὐτοσχεδόν: οὐδ' ἄρα τοί γε
<hom. il. 15.709>	τόξων ἀϊκὰς ἀμφὶς μένον οὐδ' ἔτ' ἀκόντων,
<hom. il. 15.710>	ἀλλ' οἵ γ' ἐγγύθεν ἱστάμενοι ἕνα θυμὸν ἔχοντες
<hom. il. 15.711>	ὀξέσι δὴ πελέκεσσι καὶ ἀξίνῃσι μάχοντο
<hom. il. 15.712>	καὶ ξίφεσιν μεγάλοισι καὶ ἔγχεσιν ἀμφιγύοισι.
<hom. il. 15.713>	πολλὰ δὲ φάσγανα καλὰ μελάνδετα κωπήεντα
<hom. il. 15.714>	ἄλλα μὲν ἐκ χειρῶν χαμάδις πέσον, ἄλλα δ' ἀπ' ὤμων
<hom. il. 15.715>	ἀνδρῶν μαρναμένων: ῥέε δ' αἵματι γαῖα μέλαινα.
<hom. il. 15.716>	̔́Εκτωρ δὲ πρύμνηθεν ἐπεὶ λάβεν οὐχὶ μεθίει
<hom. il. 15.717>	ἄφλαστον μετὰ χερσὶν ἔχων, Τρωσὶν δὲ κέλευεν:
<hom. il. 15.718>	οἴσετε πῦρ, ἅμα δ' αὐτοὶ ἀολλέες ὄρνυτ' ἀϋτήν:
<hom. il. 15.719>	νῦν ἡμῖν πάντων Ζεὺς ἄξιον ἦμαρ ἔδωκε
<hom. il. 15.720>	νῆας ἑλεῖν, αἳ δεῦρο θεῶν ἀέκητι μολοῦσαι
<hom. il. 15.721>	ἡμῖν πήματα πολλὰ θέσαν, κακότητι γερόντων,
<hom. il. 15.722>	οἵ μ' ἐθέλοντα μάχεσθαι ἐπὶ πρυμνῇσι νέεσσιν
<hom. il. 15.723>	αὐτόν τ' ἰσχανάασκον ἐρητύοντό τε λαόν:
<hom. il. 15.724>	ἀλλ' εἰ δή ῥα τότε βλάπτε φρένας εὐρύοπα Ζεὺς
<hom. il. 15.725>	ἡμετέρας, νῦν αὐτὸς ἐποτρύνει καὶ ἀνώγει.

<hom. il. 15.726>	ὣς ἔφαθ', οἳ δ' ἄρα μᾶλλον ἐπ' ̓Αργείοισιν ὄρουσαν.
<hom. il. 15.727>	Αἴας δ' οὐκέτ' ἔμιμνε: βιάζετο γὰρ βελέεσσιν:
<hom. il. 15.728>	ἀλλ' ἀνεχάζετο τυτθόν, ὀϊόμενος θανέεσθαι
<hom. il. 15.729>	θρῆνυν ἐφ' ἑπταπόδην, λίπε δ' ἴκρια νηὸς ἐί̈σης.
<hom. il. 15.730>	ἔνθ' ἄρ' ὅ γ' ἑστήκει δεδοκημένος, ἔγχεϊ δ' αἰεὶ
<hom. il. 15.731>	Τρῶας ἄμυνε νεῶν, ὅς τις φέροι ἀκάματον πῦρ:
<hom. il. 15.732>	αἰεὶ δὲ σμερδνὸν βοόων Δαναοῖσι κέλευε:
<hom. il. 15.733>	ὦ φίλοι ἥρωες Δαναοὶ θεράποντες ̓́Αρηος
<hom. il. 15.734>	ἀνέρες ἔστε φίλοι, μνήσασθε δὲ θούριδος ἀλκῆς.
<hom. il. 15.735>	ἠέ τινάς φαμεν εἶναι ἀοσσητῆρας ὀπίσσω,
<hom. il. 15.736>	ἦέ τι τεῖχος ἄρειον, ὅ κ' ἀνδράσι λοιγὸν ἀμύναι;
<hom. il. 15.737>	οὐ μέν τι σχεδόν ἐστι πόλις πύργοις ἀραρυῖα,
<hom. il. 15.738>	ᾗ κ' ἀπαμυναίμεσθ' ἑτεραλκέα δῆμον ἔχοντες:
<hom. il. 15.739>	ἀλλ' ἐν γὰρ Τρώων πεδίῳ πύκα θωρηκτάων
<hom. il. 15.740>	πόντῳ κεκλιμένοι ἑκὰς ἥμεθα πατρίδος αἴης:
<hom. il. 15.741>	τὼ ἐν χερσὶ φόως, οὐ μειλιχίῃ πολέμοιο.

<hom. il. 15.742>	ἦ, καὶ μαιμώων ἔφεπ' ἔγχεϊ ὀξυόεντι.
<hom. il. 15.743>	ὅς τις δὲ Τρώων κοίλῃς ἐπὶ νηυσὶ φέροιτο
<hom. il. 15.744>	σὺν πυρὶ κηλείῳ, χάριν ̔́Εκτορος ὀτρύναντος,
<hom. il. 15.745>	τὸν δ' Αἴας οὔτασκε δεδεγμένος ἔγχεϊ μακρῷ:
<hom. il. 15.746>	δώδεκα δὲ προπάροιθε νεῶν αὐτοσχεδὸν οὖτα.

<hom. il. 16.1>	ὣς οἳ μὲν περὶ νηὸς ἐϋσσέλμοιο μάχοντο:
<hom. il. 16.2>	Πάτροκλος δ' ̓Αχιλῆϊ παρίστατο ποιμένι λαῶν
<hom. il. 16.3>	δάκρυα θερμὰ χέων ὥς τε κρήνη μελάνυδρος,
<hom. il. 16.4>	ἥ τε κατ' αἰγίλιπος πέτρης δνοφερὸν χέει ὕδωρ.
<hom. il. 16.5>	τὸν δὲ ἰδὼν ᾤκτιρε ποδάρκης δῖος ̓Αχιλλεύς,
<hom. il. 16.6>	καί μιν φωνήσας ἔπεα πτερόεντα προσηύδα:
<hom. il. 16.7>	τίπτε δεδάκρυσαι Πατρόκλεες, ἠύ̈τε κούρη
<hom. il. 16.8>	νηπίη, ἥ θ' ἅμα μητρὶ θέους' ἀνελέσθαι ἀνώγει
<hom. il. 16.9>	εἱανοῦ ἁπτομένη, καί τ' ἐσσυμένην κατερύκει,
<hom. il. 16.10>	δακρυόεσσα δέ μιν ποτιδέρκεται, ὄφρ' ἀνέληται:
<hom. il. 16.11>	τῇ ἴκελος Πάτροκλε τέρεν κατὰ δάκρυον εἴβεις.
<hom. il. 16.12>	ἠέ τι Μυρμιδόνεσσι πιφαύσκεαι, ἢ ἐμοὶ αὐτῷ,
<hom. il. 16.13>	ἦέ τιν' ἀγγελίην Φθίης ἐξέκλυες οἶος;
<hom. il. 16.14>	ζώειν μὰν ἔτι φασὶ Μενοίτιον ̓́Ακτορος υἱόν,
<hom. il. 16.15>	ζώει δ' Αἰακίδης Πηλεὺς μετὰ Μυρμιδόνεσσι;
<hom. il. 16.16>	τῶν κε μάλ' ἀμφοτέρων ἀκαχοίμεθα τεθνηώτων.
<hom. il. 16.17>	ἦε σύ γ' ̓Αργείων ὀλοφύρεαι, ὡς ὀλέκονται
<hom. il. 16.18>	νηυσὶν ἔπι γλαφυρῇσιν ὑπερβασίης ἕνεκα σφῆς;
<hom. il. 16.19>	ἐξαύδα, μὴ κεῦθε νόῳ, ἵνα εἴδομεν ἄμφω.

<hom. il. 16.20>	τὸν δὲ βαρὺ στενάχων προσέφης Πατρόκλεες ἱππεῦ:
<hom. il. 16.21>	ὦ ̓Αχιλεῦ Πηλῆος υἱὲ μέγα φέρτατ' ̓Αχαιῶν
<hom. il. 16.22>	μὴ νεμέσα: τοῖον γὰρ ἄχος βεβίηκεν ̓Αχαιούς.
<hom. il. 16.23>	οἳ μὲν γὰρ δὴ πάντες, ὅσοι πάρος ἦσαν ἄριστοι,
<hom. il. 16.24>	ἐν νηυσὶν κέαται βεβλημένοι οὐτάμενοί τε.
<hom. il. 16.25>	βέβληται μὲν ὃ Τυδεί̈δης κρατερὸς Διομήδης,
<hom. il. 16.26>	οὔτασται δ' ̓Οδυσεὺς δουρικλυτὸς ἠδ' ̓Αγαμέμνων,
<hom. il. 16.27>	βέβληται δὲ καὶ Εὐρύπυλος κατὰ μηρὸν ὀϊστῷ.
<hom. il. 16.28>	τοὺς μέν τ' ἰητροὶ πολυφάρμακοι ἀμφιπένονται
<hom. il. 16.29>	ἕλκε' ἀκειόμενοι: σὺ δ' ἀμήχανος ἔπλευ ̓Αχιλλεῦ.
<hom. il. 16.30>	μὴ ἐμέ γ' οὖν οὗτός γε λάβοι χόλος, ὃν σὺ φυλάσσεις
<hom. il. 16.31>	αἰναρέτη: τί σευ ἄλλος ὀνήσεται ὀψίγονός περ
<hom. il. 16.32>	αἴ κε μὴ ̓Αργείοισιν ἀεικέα λοιγὸν ἀμύνῃς;
<hom. il. 16.33>	νηλεές, οὐκ ἄρα σοί γε πατὴρ ἦν ἱππότα Πηλεύς,
<hom. il. 16.34>	οὐδὲ Θέτις μήτηρ: γλαυκὴ δέ σε τίκτε θάλασσα
<hom. il. 16.35>	πέτραι τ' ἠλίβατοι, ὅτι τοι νόος ἐστὶν ἀπηνής.
<hom. il. 16.36>	εἰ δέ τινα φρεσὶ σῇσι θεοπροπίην ἀλεείνεις
<hom. il. 16.37>	καί τινά τοι πὰρ Ζηνὸς ἐπέφραδε πότνια μήτηρ,
<hom. il. 16.38>	ἀλλ' ἐμέ περ πρόες ὦχ', ἃμα δ' ἄλλον λαὸν ὄπασσον
<hom. il. 16.39>	Μυρμιδόνων, ἤν πού τι φόως Δαναοῖσι γένωμαι.
<hom. il. 16.40>	δὸς δέ μοι ὤμοιιν τὰ σὰ τεύχεα θωρηχθῆναι,
<hom. il. 16.41>	αἴ κ' ἐμὲ σοὶ ἴσκοντες ἀπόσχωνται πολέμοιο
<hom. il. 16.42>	Τρῶες, ἀναπνεύσωσι δ' ̓Αρήϊοι υἷες ̓Αχαιῶν
<hom. il. 16.43>	τειρόμενοι: ὀλίγη δέ τ' ἀνάπνευσις πολέμοιο.
<hom. il. 16.44>	ῥεῖα δέ κ' ἀκμῆτες κεκμηότας ἄνδρας ἀϋτῇ
<hom. il. 16.45>	ὤσαιμεν προτὶ ἄστυ νεῶν ἄπο καὶ κλισιάων.

<hom. il. 16.46>	ὣς φάτο λισσόμενος μέγα νήπιος: ἦ γὰρ ἔμελλεν
<hom. il. 16.47>	οἷ αὐτῷ θάνατόν τε κακὸν καὶ κῆρα λιτέσθαι.
<hom. il. 16.48>	τὸν δὲ μέγ' ὀχθήσας προσέφη πόδας ὠκὺς ̓Αχιλλεύς:
<hom. il. 16.49>	ὤ μοι διογενὲς Πατρόκλεες οἷον ἔειπες:
<hom. il. 16.50>	οὔτε θεοπροπίης ἐμπάζομαι ἥν τινα οἶδα,
<hom. il. 16.51>	οὔτέ τί μοι πὰρ Ζηνὸς ἐπέφραδε πότνια μήτηρ:
<hom. il. 16.52>	ἀλλὰ τόδ' αἰνὸν ἄχος κραδίην καὶ θυμὸν ἱκάνει,
<hom. il. 16.53>	ὁππότε δὴ τὸν ὁμοῖον ἀνὴρ ἐθέλῃσιν ἀμέρσαι
<hom. il. 16.54>	καὶ γέρας ἂψ ἀφελέσθαι, ὅ τε κράτεϊ προβεβήκῃ:
<hom. il. 16.55>	αἰνὸν ἄχος τό μοί ἐστιν, ἐπεὶ πάθον ἄλγεα θυμῷ.
<hom. il. 16.56>	κούρην ἣν ἄρα μοι γέρας ἔξελον υἷες ̓Αχαιῶν,
<hom. il. 16.57>	δουρὶ δ' ἐμῷ κτεάτισσα πόλιν εὐτείχεα πέρσας,
<hom. il. 16.58>	τὴν ἂψ ἐκ χειρῶν ἕλετο κρείων ̓Αγαμέμνων
<hom. il. 16.59>	̓Ατρεί̈δης ὡς εἴ τιν' ἀτίμητον μετανάστην.
<hom. il. 16.60>	ἀλλὰ τὰ μὲν προτετύχθαι ἐάσομεν: οὐδ' ἄρα πως ἦν
<hom. il. 16.61>	ἀσπερχὲς κεχολῶσθαι ἐνὶ φρεσίν: ἤτοι ἔφην γε
<hom. il. 16.62>	οὐ πρὶν μηνιθμὸν καταπαυσέμεν, ἀλλ' ὁπότ' ἂν δὴ
<hom. il. 16.63>	νῆας ἐμὰς ἀφίκηται ἀϋτή τε πτόλεμός τε.
<hom. il. 16.64>	τύνη δ' ὤμοιιν μὲν ἐμὰ κλυτὰ τεύχεα δῦθι,
<hom. il. 16.65>	ἄρχε δὲ Μυρμιδόνεσσι φιλοπτολέμοισι μάχεσθαι,
<hom. il. 16.66>	εἰ δὴ κυάνεον Τρώων νέφος ἀμφιβέβηκε
<hom. il. 16.67>	νηυσὶν ἐπικρατέως, οἳ δὲ ῥηγμῖνι θαλάσσης
<hom. il. 16.68>	κεκλίαται, χώρης ὀλίγην ἔτι μοῖραν ἔχοντες
<hom. il. 16.69>	̓Αργεῖοι, Τρώων δὲ πόλις ἐπὶ πᾶσα βέβηκε
<hom. il. 16.70>	θάρσυνος: οὐ γὰρ ἐμῆς κόρυθος λεύσσουσι μέτωπον
<hom. il. 16.71>	ἐγγύθι λαμπομένης: τάχα κεν φεύγοντες ἐναύλους
<hom. il. 16.72>	πλήσειαν νεκύων, εἴ μοι κρείων ̓Αγαμέμνων
<hom. il. 16.73>	ἤπια εἰδείη: νῦν δὲ στρατὸν ἀμφιμάχονται.
<hom. il. 16.74>	οὐ γὰρ Τυδεί̈δεω Διομήδεος ἐν παλάμῃσι
<hom. il. 16.75>	μαίνεται ἐγχείη Δαναῶν ἀπὸ λοιγὸν ἀμῦναι:
<hom. il. 16.76>	οὐδέ πω ̓Ατρεί̈δεω ὀπὸς ἔκλυον αὐδήσαντος
<hom. il. 16.77>	ἐχθρῆς ἐκ κεφαλῆς: ἀλλ' ̔́Εκτορος ἀνδροφόνοιο
<hom. il. 16.78>	Τρωσὶ κελεύοντος περιάγνυται, οἳ δ' ἀλαλητῷ
<hom. il. 16.79>	πᾶν πεδίον κατέχουσι μάχῃ νικῶντες ̓Αχαιούς.
<hom. il. 16.80>	ἀλλὰ καὶ ὧς Πάτροκλε νεῶν ἄπο λοιγὸν ἀμύνων
<hom. il. 16.81>	ἔμπες' ἐπικρατέως, μὴ δὴ πυρὸς αἰθομένοιο
<hom. il. 16.82>	νῆας ἐνιπρήσωσι, φίλον δ' ἀπὸ νόστον ἕλωνται.
<hom. il. 16.83>	πείθεο δ' ὥς τοι ἐγὼ μύθου τέλος ἐν φρεσὶ θείω,
<hom. il. 16.84>	ὡς ἄν μοι τιμὴν μεγάλην καὶ κῦδος ἄρηαι
<hom. il. 16.85>	πρὸς πάντων Δαναῶν, ἀτὰρ οἳ περικαλλέα κούρην
<hom. il. 16.86>	ἂψ ἀπονάσσωσιν, ποτὶ δ' ἀγλαὰ δῶρα πόρωσιν.
<hom. il. 16.87>	ἐκ νηῶν ἐλάσας ἰέναι πάλιν: εἰ δέ κεν αὖ τοι
<hom. il. 16.88>	δώῃ κῦδος ἀρέσθαι ἐρίγδουπος πόσις ̔́Ηρης,
<hom. il. 16.89>	μὴ σύ γ' ἄνευθεν ἐμεῖο λιλαίεσθαι πολεμίζειν
<hom. il. 16.90>	Τρωσὶ φιλοπτολέμοισιν: ἀτιμότερον δέ με θήσεις:
<hom. il. 16.91>	μὴ δ' ἐπαγαλλόμενος πολέμῳ καὶ δηϊοτῆτι
<hom. il. 16.92>	Τρῶας ἐναιρόμενος προτὶ ̓́Ιλιον ἡγεμονεύειν,
<hom. il. 16.93>	μή τις ἀπ' Οὐλύμποιο θεῶν αἰειγενετάων
<hom. il. 16.94>	ἐμβήῃ: μάλα τούς γε φιλεῖ ἑκάεργος ̓Απόλλων:
<hom. il. 16.95>	ἀλλὰ πάλιν τρωπᾶσθαι, ἐπὴν φάος ἐν νήεσσι
<hom. il. 16.96>	θήῃς, τοὺς δ' ἔτ' ἐᾶν πεδίον κάτα δηριάασθαι.
<hom. il. 16.97>	αἲ γὰρ Ζεῦ τε πάτερ καὶ ̓Αθηναίη καὶ ̓́Απολλον
<hom. il. 16.98>	μήτέ τις οὖν Τρώων θάνατον φύγοι ὅσσοι ἔασι,
<hom. il. 16.99>	μήτέ τις ̓Αργείων, νῶϊν δ' ἐκδῦμεν ὄλεθρον,
<hom. il. 16.100>	ὄφρ' οἶοι Τροίης ἱερὰ κρήδεμνα λύωμεν.

<hom. il. 16.101>	ὣς οἳ μὲν τοιαῦτα πρὸς ἀλλήλους ἀγόρευον,
<hom. il. 16.102>	Αἴας δ' οὐκ ἔτ' ἔμιμνε: βιάζετο γὰρ βελέεσσι:
<hom. il. 16.103>	δάμνα μιν Ζηνός τε νόος καὶ Τρῶες ἀγαυοὶ
<hom. il. 16.104>	βάλλοντες: δεινὴν δὲ περὶ κροτάφοισι φαεινὴ
<hom. il. 16.105>	πήληξ βαλλομένη καναχὴν ἔχε, βάλλετο δ' αἰεὶ
<hom. il. 16.106>	κὰπ φάλαρ' εὐποίηθ': ὃ δ' ἀριστερὸν ὦμον ἔκαμνεν
<hom. il. 16.107>	ἔμπεδον αἰὲν ἔχων σάκος αἰόλον: οὐδὲ δύναντο
<hom. il. 16.108>	ἀμφ' αὐτῷ πελεμίξαι ἐρείδοντες βελέεσσιν.
<hom. il. 16.109>	αἰεὶ δ' ἀργαλέῳ ἔχετ' ἄσθματι, κὰδ δέ οἱ ἱδρὼς
<hom. il. 16.110>	πάντοθεν ἐκ μελέων πολὺς ἔρρεεν, οὐδέ πῃ εἶχεν
<hom. il. 16.111>	ἀμπνεῦσαι: πάντῃ δὲ κακὸν κακῷ ἐστήρικτο.

<hom. il. 16.112>	ἔσπετε νῦν μοι Μοῦσαι ̓Ολύμπια δώματ' ἔχουσαι,
<hom. il. 16.113>	ὅππως δὴ πρῶτον πῦρ ἔμπεσε νηυσὶν ̓Αχαιῶν.

<hom. il. 16.114>	̔́Εκτωρ Αἴαντος δόρυ μείλινον ἄγχι παραστὰς
<hom. il. 16.115>	πλῆξ' ἄορι μεγάλῳ αἰχμῆς παρὰ καυλὸν ὄπισθεν,
<hom. il. 16.116>	ἀντικρὺ δ' ἀπάραξε: τὸ μὲν Τελαμώνιος Αἴας
<hom. il. 16.117>	πῆλ' αὔτως ἐν χειρὶ κόλον δόρυ, τῆλε δ' ἀπ' αὐτοῦ
<hom. il. 16.118>	αἰχμὴ χαλκείη χαμάδις βόμβησε πεσοῦσα.
<hom. il. 16.119>	γνῶ δ' Αἴας κατὰ θυμὸν ἀμύμονα ῥίγησέν τε
<hom. il. 16.120>	ἔργα θεῶν, ὅ ῥα πάγχυ μάχης ἐπὶ μήδεα κεῖρε
<hom. il. 16.121>	Ζεὺς ὑψιβρεμέτης, Τρώεσσι δὲ βούλετο νίκην:
<hom. il. 16.122>	χάζετο δ' ἐκ βελέων. τοὶ δ' ἔμβαλον ἀκάματον πῦρ
<hom. il. 16.123>	νηὶ̈ θοῇ: τῆς δ' αἶψα κατ' ἀσβέστη κέχυτο φλόξ.
<hom. il. 16.124>	ὣς τὴν μὲν πρυμνὴν πῦρ ἄμφεπεν: αὐτὰρ ̓Αχιλλεὺς
<hom. il. 16.125>	μηρὼ πληξάμενος Πατροκλῆα προσέειπεν:
<hom. il. 16.126>	ὄρσεο διογενὲς Πατρόκλεες ἱπποκέλευθε:
<hom. il. 16.127>	λεύσσω δὴ παρὰ νηυσὶ πυρὸς δηί̈οιο ἰωήν:
<hom. il. 16.128>	μὴ δὴ νῆας ἕλωσι καὶ οὐκέτι φυκτὰ πέλωνται:
<hom. il. 16.129>	δύσεο τεύχεα θᾶσσον, ἐγὼ δέ κε λαὸν ἀγείρω.

<hom. il. 16.130>	ὣς φάτο, Πάτροκλος δὲ κορύσσετο νώροπι χαλκῷ.
<hom. il. 16.131>	κνημῖδας μὲν πρῶτα περὶ κνήμῃσιν ἔθηκε
<hom. il. 16.132>	καλάς, ἀργυρέοισιν ἐπισφυρίοις ἀραρυίας:
<hom. il. 16.133>	δεύτερον αὖ θώρηκα περὶ στήθεσσιν ἔδυνε
<hom. il. 16.134>	ποικίλον ἀστερόεντα ποδώκεος Αἰακίδαο.
<hom. il. 16.135>	ἀμφὶ δ' ἄρ' ὤμοισιν βάλετο ξίφος ἀργυρόηλον
<hom. il. 16.136>	χάλκεον, αὐτὰρ ἔπειτα σάκος μέγα τε στιβαρόν τε:
<hom. il. 16.137>	κρατὶ δ' ἐπ' ἰφθίμῳ κυνέην εὔτυκτον ἔθηκεν
<hom. il. 16.138>	ἵππουριν: δεινὸν δὲ λόφος καθύπερθεν ἔνευεν.
<hom. il. 16.139>	εἵλετο δ' ἄλκιμα δοῦρε, τά οἱ παλάμηφιν ἀρήρει.
<hom. il. 16.140>	ἔγχος δ' οὐχ ἕλετ' οἶον ἀμύμονος Αἰακίδαο
<hom. il. 16.141>	βριθὺ μέγα στιβαρόν: τὸ μὲν οὐ δύνατ' ἄλλος ̓Αχαιῶν
<hom. il. 16.142>	πάλλειν, ἀλλά μιν οἶος ἐπίστατο πῆλαι ̓Αχιλλεὺς
<hom. il. 16.143>	Πηλιάδα μελίην, τὴν πατρὶ φίλῳ πόρε Χείρων
<hom. il. 16.144>	Πηλίου ἐκ κορυφῆς, φόνον ἔμμεναι ἡρώεσσιν.
<hom. il. 16.145>	ἵππους δ' Αὐτομέδοντα θοῶς ζευγνῦμεν ἄνωγε,
<hom. il. 16.146>	τὸν μετ' ̓Αχιλλῆα ῥηξήνορα τῖε μάλιστα,
<hom. il. 16.147>	πιστότατος δέ οἱ ἔσκε μάχῃ ἔνι μεῖναι ὁμοκλήν.
<hom. il. 16.148>	τῷ δὲ καὶ Αὐτομέδων ὕπαγε ζυγὸν ὠκέας ἵππους
<hom. il. 16.149>	Ξάνθον καὶ Βαλίον, τὼ ἅμα πνοιῇσι πετέσθην,
<hom. il. 16.150>	τοὺς ἔτεκε Ζεφύρῳ ἀνέμῳ ̔́Αρπυια Ποδάργη
<hom. il. 16.151>	βοσκομένη λειμῶνι παρὰ ῥόον ̓Ωκεανοῖο.
<hom. il. 16.152>	ἐν δὲ παρηορίῃσιν ἀμύμονα Πήδασον ἵει,
<hom. il. 16.153>	τόν ῥά ποτ' ̓Ηετίωνος ἑλὼν πόλιν ἤγαγ' ̓Αχιλλεύς,
<hom. il. 16.154>	ὃς καὶ θνητὸς ἐὼν ἕπεθ' ἵπποις ἀθανάτοισι.

<hom. il. 16.155>	Μυρμιδόνας δ' ἄρ' ἐποιχόμενος θώρηξεν ̓Αχιλλεὺς
<hom. il. 16.156>	πάντας ἀνὰ κλισίας σὺν τεύχεσιν: οἳ δὲ λύκοι ὣς
<hom. il. 16.157>	ὠμοφάγοι, τοῖσίν τε περὶ φρεσὶν ἄσπετος ἀλκή,
<hom. il. 16.158>	οἵ τ' ἔλαφον κεραὸν μέγαν οὔρεσι δῃώσαντες
<hom. il. 16.159>	δάπτουσιν: πᾶσιν δὲ παρήϊον αἵματι φοινόν:
<hom. il. 16.160>	καί τ' ἀγεληδὸν ἴασιν ἀπὸ κρήνης μελανύδρου
<hom. il. 16.161>	λάψοντες γλώσσῃσιν ἀραιῇσιν μέλαν ὕδωρ
<hom. il. 16.162>	ἄκρον ἐρευγόμενοι φόνον αἵματος: ἐν δέ τε θυμὸς
<hom. il. 16.163>	στήθεσιν ἄτρομός ἐστι, περιστένεται δέ τε γαστήρ:
<hom. il. 16.164>	τοῖοι Μυρμιδόνων ἡγήτορες ἠδὲ μέδοντες
<hom. il. 16.165>	ἀμφ' ἀγαθὸν θεράποντα ποδώκεος Αἰακίδαο
<hom. il. 16.166>	ῥώοντ': ἐν δ' ἄρα τοῖσιν ἀρήϊος ἵστατ' ̓Αχιλλεύς,
<hom. il. 16.167>	ὀτρύνων ἵππους τε καὶ ἀνέρας ἀσπιδιώτας.

<hom. il. 16.168>	πεντήκοντ' ἦσαν νῆες θοαί, ᾗσιν ̓Αχιλλεὺς
<hom. il. 16.169>	ἐς Τροίην ἡγεῖτο Διὶ̈ φίλος: ἐν δὲ ἑκάστῃ
<hom. il. 16.170>	πεντήκοντ' ἔσαν ἄνδρες ἐπὶ κληῖ̈σιν ἑταῖροι:
<hom. il. 16.171>	πέντε δ' ἄρ' ἡγεμόνας ποιήσατο τοῖς ἐπεποίθει
<hom. il. 16.172>	σημαίνειν: αὐτὸς δὲ μέγα κρατέων ἤνασσε.
<hom. il. 16.173>	τῆς μὲν ἰῆς στιχὸς ἦρχε Μενέσθιος αἰολοθώρηξ
<hom. il. 16.174>	υἱὸς Σπερχειοῖο διιπετέος ποταμοῖο:
<hom. il. 16.175>	ὃν τέκε Πηλῆος θυγάτηρ καλὴ Πολυδώρη
<hom. il. 16.176>	Σπερχειῷ ἀκάμαντι γυνὴ θεῷ εὐνηθεῖσα,
<hom. il. 16.177>	αὐτὰρ ἐπίκλησιν Βώρῳ Περιήρεος υἷι,
<hom. il. 16.178>	ὅς ῥ' ἀναφανδὸν ὄπυιε πορὼν ἀπερείσια ἕδνα.
<hom. il. 16.179>	τῆς δ' ἑτέρης Εὔδωρος ἀρήϊος ἡγεμόνευε
<hom. il. 16.180>	παρθένιος, τὸν ἔτικτε χορῷ καλὴ Πολυμήλη
<hom. il. 16.181>	Φύλαντος θυγάτηρ: τῆς δὲ κρατὺς ἀργεϊφόντης
<hom. il. 16.182>	ἠράσατ', ὀφθαλμοῖσιν ἰδὼν μετὰ μελπομένῃσιν
<hom. il. 16.183>	ἐν χορῷ ̓Αρτέμιδος χρυσηλακάτου κελαδεινῆς.
<hom. il. 16.184>	αὐτίκα δ' εἰς ὑπερῷ' ἀναβὰς παρελέξατο λάθρῃ
<hom. il. 16.185>	̔Ερμείας ἀκάκητα, πόρεν δέ οἱ ἀγλαὸν υἱὸν
<hom. il. 16.186>	Εὔδωρον πέρι μὲν θείειν ταχὺν ἠδὲ μαχητήν.
<hom. il. 16.187>	αὐτὰρ ἐπεὶ δὴ τόν γε μογοστόκος Εἰλείθυια
<hom. il. 16.188>	ἐξάγαγε πρὸ φόως δὲ καὶ ἠελίου ἴδεν αὐγάς,
<hom. il. 16.189>	τὴν μὲν ̓Εχεκλῆος κρατερὸν μένος ̓Ακτορίδαο
<hom. il. 16.190>	ἠγάγετο πρὸς δώματ', ἐπεὶ πόρε μυρία ἕδνα,
<hom. il. 16.191>	τὸν δ' ὃ γέρων Φύλας εὖ ἔτρεφεν ἠδ' ἀτίταλλεν
<hom. il. 16.192>	ἀμφαγαπαζόμενος ὡς εἴ θ' ἑὸν υἱὸν ἐόντα.
<hom. il. 16.193>	τῆς δὲ τρίτης Πείσανδρος ἀρήϊος ἡγεμόνευε
<hom. il. 16.194>	Μαιμαλίδης, ὃς πᾶσι μετέπρεπε Μυρμιδόνεσσιν
<hom. il. 16.195>	ἔγχεϊ μάρνασθαι μετὰ Πηλεί̈ωνος ἑταῖρον.
<hom. il. 16.196>	τῆς δὲ τετάρτης ἦρχε γέρων ἱππηλάτα Φοῖνιξ,
<hom. il. 16.197>	πέμπτης δ' ̓Αλκιμέδων Λαέρκεος υἱὸς ἀμύμων.
<hom. il. 16.198>	αὐτὰρ ἐπεὶ δὴ πάντας ἅμ' ἡγεμόνεσσιν ̓Αχιλλεὺς
<hom. il. 16.199>	στῆσεν ἐὺ̈ κρίνας, κρατερὸν δ' ἐπὶ μῦθον ἔτελλε:
<hom. il. 16.200>	Μυρμιδόνες μή τίς μοι ἀπειλάων λελαθέσθω,
<hom. il. 16.201>	ἃς ἐπὶ νηυσὶ θοῇσιν ἀπειλεῖτε Τρώεσσι
<hom. il. 16.202>	πάνθ' ὑπὸ μηνιθμόν, καί μ' ᾐτιάασθε ἕκαστος:
<hom. il. 16.203>	σχέτλιε Πηλέος υἱὲ χόλῳ ἄρα ς' ἔτρεφε μήτηρ,
<hom. il. 16.204>	νηλεές, ὃς παρὰ νηυσὶν ἔχεις ἀέκοντας ἑταίρους:
<hom. il. 16.205>	οἴκαδέ περ σὺν νηυσὶ νεώμεθα ποντοπόροισιν
<hom. il. 16.206>	αὖτις, ἐπεί ῥά τοι ὧδε κακὸς χόλος ἔμπεσε θυμῷ.
<hom. il. 16.207>	ταῦτά μ' ἀγειρόμενοι θάμ' ἐβάζετε: νῦν δὲ πέφανται
<hom. il. 16.208>	φυλόπιδος μέγα ἔργον, ἕης τὸ πρίν γ' ἐράασθε.
<hom. il. 16.209>	ἔνθά τις ἄλκιμον ἦτορ ἔχων Τρώεσσι μαχέσθω.

<hom. il. 16.210>	ὣς εἰπὼν ὄτρυνε μένος καὶ θυμὸν ἑκάστου.
<hom. il. 16.211>	μᾶλλον δὲ στίχες ἄρθεν, ἐπεὶ βασιλῆος ἄκουσαν.
<hom. il. 16.212>	ὡς δ' ὅτε τοῖχον ἀνὴρ ἀράρῃ πυκινοῖσι λίθοισι
<hom. il. 16.213>	δώματος ὑψηλοῖο βίας ἀνέμων ἀλεείνων,
<hom. il. 16.214>	ὣς ἄραρον κόρυθές τε καὶ ἀσπίδες ὀμφαλόεσσαι.
<hom. il. 16.215>	ἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ:
<hom. il. 16.216>	ψαῦον δ' ἱππόκομοι κόρυθες λαμπροῖσι φάλοισι
<hom. il. 16.217>	νευόντων, ὡς πυκνοὶ ἐφέστασαν ἀλλήλοισι.
<hom. il. 16.218>	πάντων δὲ προπάροιθε δύ' ἀνέρε θωρήσσοντο
<hom. il. 16.219>	Πάτροκλός τε καὶ Αὐτομέδων ἕνα θυμὸν ἔχοντες
<hom. il. 16.220>	πρόσθεν Μυρμιδόνων πολεμιζέμεν. αὐτὰρ ̓Αχιλλεὺς
<hom. il. 16.221>	βῆ ῥ' ἴμεν ἐς κλισίην, χηλοῦ δ' ἀπὸ πῶμ' ἀνέῳγε
<hom. il. 16.222>	καλῆς δαιδαλέης, τήν οἱ Θέτις ἀργυρόπεζα
<hom. il. 16.223>	θῆκ' ἐπὶ νηὸς ἄγεσθαι ἐὺ̈ πλήσασα χιτώνων
<hom. il. 16.224>	χλαινάων τ' ἀνεμοσκεπέων οὔλων τε ταπήτων.
<hom. il. 16.225>	ἔνθα δέ οἱ δέπας ἔσκε τετυγμένον, οὐδέ τις ἄλλος
<hom. il. 16.226>	οὔτ' ἀνδρῶν πίνεσκεν ἀπ' αὐτοῦ αἴθοπα οἶνον,
<hom. il. 16.227>	οὔτέ τεῳ σπένδεσκε θεῶν, ὅτε μὴ Διὶ πατρί.
<hom. il. 16.228>	τό ῥα τότ' ἐκ χηλοῖο λαβὼν ἐκάθηρε θεείῳ
<hom. il. 16.229>	πρῶτον, ἔπειτα δ' ἔνιψ' ὕδατος καλῇσι ῥοῇσι,
<hom. il. 16.230>	νίψατο δ' αὐτὸς χεῖρας, ἀφύσσατο δ' αἴθοπα οἶνον.
<hom. il. 16.231>	εὔχετ' ἔπειτα στὰς μέσῳ ἕρκεϊ, λεῖβε δὲ οἶνον
<hom. il. 16.232>	οὐρανὸν εἰσανιδών: Δία δ' οὐ λάθε τερπικέραυνον:
<hom. il. 16.233>	Ζεῦ ἄνα Δωδωναῖε Πελασγικὲ τηλόθι ναίων
<hom. il. 16.234>	Δωδώνης μεδέων δυσχειμέρου, ἀμφὶ δὲ Σελλοὶ
<hom. il. 16.235>	σοὶ ναίους' ὑποφῆται ἀνιπτόποδες χαμαιεῦναι,
<hom. il. 16.236>	ἠμὲν δή ποτ' ἐμὸν ἔπος ἔκλυες εὐξαμένοιο,
<hom. il. 16.237>	τίμησας μὲν ἐμέ, μέγα δ' ἴψαο λαὸν ̓Αχαιῶν,
<hom. il. 16.238>	ἠδ' ἔτι καὶ νῦν μοι τόδ' ἐπικρήηνον ἐέλδωρ:
<hom. il. 16.239>	αὐτὸς μὲν γὰρ ἐγὼ μενέω νηῶν ἐν ἀγῶνι,
<hom. il. 16.240>	ἀλλ' ἕταρον πέμπω πολέσιν μετὰ Μυρμιδόνεσσι
<hom. il. 16.241>	μάρνασθαι: τῷ κῦδος ἅμα πρόες εὐρύοπα Ζεῦ,
<hom. il. 16.242>	θάρσυνον δέ οἱ ἦτορ ἐνὶ φρεσίν, ὄφρα καὶ ̔́Εκτωρ
<hom. il. 16.243>	εἴσεται ἤ ῥα καὶ οἶος ἐπίστηται πολεμίζειν
<hom. il. 16.244>	ἡμέτερος θεράπων, ἦ οἱ τότε χεῖρες ἄαπτοι
<hom. il. 16.245>	μαίνονθ', ὁππότ' ἐγώ περ ἴω μετὰ μῶλον ̓́Αρηος.
<hom. il. 16.246>	αὐτὰρ ἐπεί κ' ἀπὸ ναῦφι μάχην ἐνοπήν τε δίηται,
<hom. il. 16.247>	ἀσκηθής μοι ἔπειτα θοὰς ἐπὶ νῆας ἵκοιτο
<hom. il. 16.248>	τεύχεσί τε ξὺν πᾶσι καὶ ἀγχεμάχοις ἑτάροισιν.

<hom. il. 16.249>	ὣς ἔφατ' εὐχόμενος, τοῦ δ' ἔκλυε μητίετα Ζεύς.
<hom. il. 16.250>	τῷ δ' ἕτερον μὲν ἔδωκε πατήρ, ἕτερον δ' ἀνένευσε:
<hom. il. 16.251>	νηῶν μέν οἱ ἀπώσασθαι πόλεμόν τε μάχην τε
<hom. il. 16.252>	δῶκε, σόον δ' ἀνένευσε μάχης ἐξαπονέεσθαι.
<hom. il. 16.253>	ἤτοι ὃ μὲν σπείσας τε καὶ εὐξάμενος Διὶ πατρὶ
<hom. il. 16.254>	ἂψ κλισίην εἰσῆλθε, δέπας δ' ἀπέθηκ' ἐνὶ χηλῷ,
<hom. il. 16.255>	στῆ δὲ πάροιθ' ἐλθὼν κλισίης, ἔτι δ' ἤθελε θυμῷ
<hom. il. 16.256>	εἰσιδέειν Τρώων καὶ ̓Αχαιῶν φύλοπιν αἰνήν.

<hom. il. 16.257>	οἳ δ' ἅμα Πατρόκλῳ μεγαλήτορι θωρηχθέντες
<hom. il. 16.258>	ἔστιχον, ὄφρ' ἐν Τρωσὶ μέγα φρονέοντες ὄρουσαν.
<hom. il. 16.259>	αὐτίκα δὲ σφήκεσσιν ἐοικότες ἐξεχέοντο
<hom. il. 16.260>	εἰνοδίοις, οὓς παῖδες ἐριδμαίνωσιν ἔθοντες
<hom. il. 16.261>	αἰεὶ κερτομέοντες ὁδῷ ἔπι οἰκί' ἔχοντας
<hom. il. 16.262>	νηπίαχοι: ξυνὸν δὲ κακὸν πολέεσσι τιθεῖσι.
<hom. il. 16.263>	τοὺς δ' εἴ περ παρά τίς τε κιὼν ἄνθρωπος ὁδίτης
<hom. il. 16.264>	κινήσῃ ἀέκων, οἳ δ' ἄλκιμον ἦτορ ἔχοντες
<hom. il. 16.265>	πρόσσω πᾶς πέτεται καὶ ἀμύνει οἷσι τέκεσσι.
<hom. il. 16.266>	τῶν τότε Μυρμιδόνες κραδίην καὶ θυμὸν ἔχοντες
<hom. il. 16.267>	ἐκ νηῶν ἐχέοντο: βοὴ δ' ἄσβεστος ὀρώρει.
<hom. il. 16.268>	Πάτροκλος δ' ἑτάροισιν ἐκέκλετο μακρὸν ἀύ̈σας:
<hom. il. 16.269>	Μυρμιδόνες ἕταροι Πηληϊάδεω ̓Αχιλῆος
<hom. il. 16.270>	ἀνέρες ἔστε φίλοι, μνήσασθε δὲ θούριδος ἀλκῆς,
<hom. il. 16.271>	ὡς ἂν Πηλεί̈δην τιμήσομεν, ὃς μέγ' ἄριστος
<hom. il. 16.272>	̓Αργείων παρὰ νηυσὶ καὶ ἀγχέμαχοι θεράποντες,
<hom. il. 16.273>	γνῷ δὲ καὶ ̓Ατρεί̈δης εὐρὺ κρείων ̓Αγαμέμνων
<hom. il. 16.274>	ἣν ἄτην, ὅ τ' ἄριστον ̓Αχαιῶν οὐδὲν ἔτισεν.

<hom. il. 16.275>	ὣς εἰπὼν ὄτρυνε μένος καὶ θυμὸν ἑκάστου,
<hom. il. 16.276>	ἐν δ' ἔπεσον Τρώεσσιν ἀολλέες: ἀμφὶ δὲ νῆες
<hom. il. 16.277>	σμερδαλέον κονάβησαν ἀϋσάντων ὑπ' ̓Αχαιῶν.

<hom. il. 16.278>	Τρῶες δ' ὡς εἴδοντο Μενοιτίου ἄλκιμον υἱὸν
<hom. il. 16.279>	αὐτὸν καὶ θεράποντα σὺν ἔντεσι μαρμαίροντας,
<hom. il. 16.280>	πᾶσιν ὀρίνθη θυμός, ἐκίνηθεν δὲ φάλαγγες
<hom. il. 16.281>	ἐλπόμενοι παρὰ ναῦφι ποδώκεα Πηλεί̈ωνα
<hom. il. 16.282>	μηνιθμὸν μὲν ἀπορρῖψαι, φιλότητα δ' ἑλέσθαι:
<hom. il. 16.283>	πάπτηνεν δὲ ἕκαστος ὅπῃ φύγοι αἰπὺν ὄλεθρον.

<hom. il. 16.284>	Πάτροκλος δὲ πρῶτος ἀκόντισε δουρὶ φαεινῷ
<hom. il. 16.285>	ἀντικρὺ κατὰ μέσσον, ὅθι πλεῖστοι κλονέοντο,
<hom. il. 16.286>	νηὶ̈ πάρα πρυμνῇ μεγαθύμου Πρωτεσιλάου,
<hom. il. 16.287>	καὶ βάλε Πυραίχμην, ὃς Παίονας ἱπποκορυστὰς
<hom. il. 16.288>	ἤγαγεν ἐξ ̓Αμυδῶνος ἀπ' ̓Αξιοῦ εὐρὺ ῥέοντος:
<hom. il. 16.289>	τὸν βάλε δεξιὸν ὦμον: ὃ δ' ὕπτιος ἐν κονίῃσι
<hom. il. 16.290>	κάππεσεν οἰμώξας, ἕταροι δέ μιν ἀμφεφόβηθεν
<hom. il. 16.291>	Παίονες: ἐν γὰρ Πάτροκλος φόβον ἧκεν ἅπασιν
<hom. il. 16.292>	ἡγεμόνα κτείνας, ὃς ἀριστεύεσκε μάχεσθαι.
<hom. il. 16.293>	ἐκ νηῶν δ' ἔλασεν, κατὰ δ' ἔσβεσεν αἰθόμενον πῦρ.
<hom. il. 16.294>	ἡμιδαὴς δ' ἄρα νηῦς λίπετ' αὐτόθι: τοὶ δὲ φόβηθεν
<hom. il. 16.295>	Τρῶες θεσπεσίῳ ὁμάδῳ: Δαναοὶ δ' ἐπέχυντο
<hom. il. 16.296>	νῆας ἀνὰ γλαφυράς: ὅμαδος δ' ἀλίαστος ἐτύχθη.
<hom. il. 16.297>	ὡς δ' ὅτ' ἀφ' ὑψηλῆς κορυφῆς ὄρεος μεγάλοιο
<hom. il. 16.298>	κινήσῃ πυκινὴν νεφέλην στεροπηγερέτα Ζεύς,
<hom. il. 16.299>	ἔκ τ' ἔφανεν πᾶσαι σκοπιαὶ καὶ πρώονες ἄκροι
<hom. il. 16.300>	καὶ νάπαι, οὐρανόθεν δ' ἄρ' ὑπερράγη ἄσπετος αἰθήρ,
<hom. il. 16.301>	ὣς Δαναοὶ νηῶν μὲν ἀπωσάμενοι δήϊον πῦρ
<hom. il. 16.302>	τυτθὸν ἀνέπνευσαν, πολέμου δ' οὐ γίγνετ' ἐρωή:
<hom. il. 16.303>	οὐ γάρ πώ τι Τρῶες ἀρηϊφίλων ὑπ' ̓Αχαιῶν
<hom. il. 16.304>	προτροπάδην φοβέοντο μελαινάων ἀπὸ νηῶν,
<hom. il. 16.305>	ἀλλ' ἔτ' ἄρ' ἀνθίσταντο, νεῶν δ' ὑπόεικον ἀνάγκῃ.

<hom. il. 16.306>	ἔνθα δ' ἀνὴρ ἕλεν ἄνδρα κεδασθείσης ὑσμίνης
<hom. il. 16.307>	ἡγεμόνων. πρῶτος δὲ Μενοιτίου ἄλκιμος υἱὸς
<hom. il. 16.308>	αὐτίκ' ἄρα στρεφθέντος ̓Αρηϊλύκου βάλε μηρὸν
<hom. il. 16.309>	ἔγχεϊ ὀξυόεντι, διὰ πρὸ δὲ χαλκὸν ἔλασσε:
<hom. il. 16.310>	ῥῆξεν δ' ὀστέον ἔγχος, ὃ δὲ πρηνὴς ἐπὶ γαίῃ
<hom. il. 16.311>	κάππες': ἀτὰρ Μενέλαος ἀρήϊος οὖτα Θόαντα
<hom. il. 16.312>	στέρνον γυμνωθέντα παρ' ἀσπίδα, λῦσε δὲ γυῖα.
<hom. il. 16.313>	Φυλεί̈δης δ' ̓́Αμφικλον ἐφορμηθέντα δοκεύσας
<hom. il. 16.314>	ἔφθη ὀρεξάμενος πρυμνὸν σκέλος, ἔνθα πάχιστος
<hom. il. 16.315>	μυὼν ἀνθρώπου πέλεται: περὶ δ' ἔγχεος αἰχμῇ
<hom. il. 16.316>	νεῦρα διεσχίσθη: τὸν δὲ σκότος ὄσσε κάλυψε.
<hom. il. 16.317>	Νεστορίδαι δ' ὃ μὲν οὔτας' ̓Ατύμνιον ὀξέϊ δουρὶ
<hom. il. 16.318>	̓Αντίλοχος, λαπάρης δὲ διήλασε χάλκεον ἔγχος:
<hom. il. 16.319>	ἤριπε δὲ προπάροιθε. Μάρις δ' αὐτοσχεδὰ δουρὶ
<hom. il. 16.320>	̓Αντιλόχῳ ἐπόρουσε κασιγνήτοιο χολωθεὶς
<hom. il. 16.321>	στὰς πρόσθεν νέκυος: τοῦ δ' ἀντίθεος Θρασυμήδης
<hom. il. 16.322>	ἔφθη ὀρεξάμενος πρὶν οὐτάσαι, οὐδ' ἀφάμαρτεν,
<hom. il. 16.323>	ὦμον ἄφαρ: πρυμνὸν δὲ βραχίονα δουρὸς ἀκωκὴ
<hom. il. 16.324>	δρύψ' ἀπὸ μυώνων, ἀπὸ δ' ὀστέον ἄχρις ἄραξε:
<hom. il. 16.325>	δούπησεν δὲ πεσών, κατὰ δὲ σκότος ὄσσε κάλυψεν.
<hom. il. 16.326>	ὣς τὼ μὲν δοιοῖσι κασιγνήτοισι δαμέντε
<hom. il. 16.327>	βήτην εἰς ̓́Ερεβος Σαρπηδόνος ἐσθλοὶ ἑταῖροι
<hom. il. 16.328>	υἷες ἀκοντισταὶ ̓Αμισωδάρου, ὅς ῥα Χίμαιραν
<hom. il. 16.329>	θρέψεν ἀμαιμακέτην πολέσιν κακὸν ἀνθρώποισιν.
<hom. il. 16.330>	Αἴας δὲ Κλεόβουλον ̓Οϊλιάδης ἐπορούσας
<hom. il. 16.331>	ζωὸν ἕλε βλαφθέντα κατὰ κλόνον: ἀλλά οἱ αὖθι
<hom. il. 16.332>	λῦσε μένος πλήξας ξίφει αὐχένα κωπήεντι.
<hom. il. 16.333>	πᾶν δ' ὑπεθερμάνθη ξίφος αἵματι: τὸν δὲ κατ' ὄσσε
<hom. il. 16.334>	ἔλλαβε πορφύρεος θάνατος καὶ μοῖρα κραταιή.
<hom. il. 16.335>	Πηνέλεως δὲ Λύκων τε συνέδραμον: ἔγχεσι μὲν γὰρ
<hom. il. 16.336>	ἤμβροτον ἀλλήλων, μέλεον δ' ἠκόντισαν ἄμφω:
<hom. il. 16.337>	τὼ δ' αὖτις ξιφέεσσι συνέδραμον. ἔνθα Λύκων μὲν
<hom. il. 16.338>	ἱπποκόμου κόρυθος φάλον ἤλασεν, ἀμφὶ δὲ καυλὸν
<hom. il. 16.339>	φάσγανον ἐρραίσθη: ὃ δ' ὑπ' οὔατος αὐχένα θεῖνε
<hom. il. 16.340>	Πηνέλεως, πᾶν δ' εἴσω ἔδυ ξίφος, ἔσχεθε δ' οἶον
<hom. il. 16.341>	δέρμα, παρηέρθη δὲ κάρη, ὑπέλυντο δὲ γυῖα.
<hom. il. 16.342>	Μηριόνης δ' ̓Ακάμαντα κιχεὶς ποσὶ καρπαλίμοισι
<hom. il. 16.343>	νύξ' ἵππων ἐπιβησόμενον κατὰ δεξιὸν ὦμον:
<hom. il. 16.344>	ἤριπε δ' ἐξ ὀχέων, κατὰ δ' ὀφθαλμῶν κέχυτ' ἀχλύς.
<hom. il. 16.345>	̓Ιδομενεὺς δ' ̓Ερύμαντα κατὰ στόμα νηλέϊ χαλκῷ
<hom. il. 16.346>	νύξε: τὸ δ' ἀντικρὺ δόρυ χάλκεον ἐξεπέρησε
<hom. il. 16.347>	νέρθεν ὑπ' ἐγκεφάλοιο, κέασσε δ' ἄρ' ὀστέα λευκά:
<hom. il. 16.348>	ἐκ δ' ἐτίναχθεν ὀδόντες, ἐνέπλησθεν δέ οἱ ἄμφω
<hom. il. 16.349>	αἵματος ὀφθαλμοί: τὸ δ' ἀνὰ στόμα καὶ κατὰ ῥῖνας
<hom. il. 16.350>	πρῆσε χανών: θανάτου δὲ μέλαν νέφος ἀμφεκάλυψεν.

<hom. il. 16.351>	οὗτοι ἄρ' ἡγεμόνες Δαναῶν ἕλον ἄνδρα ἕκαστος.
<hom. il. 16.352>	ὡς δὲ λύκοι ἄρνεσσιν ἐπέχραον ἢ ἐρίφοισι
<hom. il. 16.353>	σίνται ὑπ' ἐκ μήλων αἱρεύμενοι, αἵ τ' ἐν ὄρεσσι
<hom. il. 16.354>	ποιμένος ἀφραδίῃσι διέτμαγεν: οἳ δὲ ἰδόντες
<hom. il. 16.355>	αἶψα διαρπάζουσιν ἀνάλκιδα θυμὸν ἐχούσας:
<hom. il. 16.356>	ὣς Δαναοὶ Τρώεσσιν ἐπέχραον: οἳ δὲ φόβοιο
<hom. il. 16.357>	δυσκελάδου μνήσαντο, λάθοντο δὲ θούριδος ἀλκῆς.

<hom. il. 16.358>	Αἴας δ' ὃ μέγας αἰὲν ἐφ' ̔́Εκτορι χαλκοκορυστῇ
<hom. il. 16.359>	ἵετ' ἀκοντίσσαι: ὃ δὲ ἰδρείῃ πολέμοιο
<hom. il. 16.360>	ἀσπίδι ταυρείῃ κεκαλυμμένος εὐρέας ὤμους
<hom. il. 16.361>	σκέπτετ' ὀϊστῶν τε ῥοῖζον καὶ δοῦπον ἀκόντων.
<hom. il. 16.362>	ἦ μὲν δὴ γίγνωσκε μάχης ἑτεραλκέα νίκην:
<hom. il. 16.363>	ἀλλὰ καὶ ὧς ἀνέμιμνε, σάω δ' ἐρίηρας ἑταίρους.

<hom. il. 16.364>	ὡς δ' ὅτ' ἀπ' Οὐλύμπου νέφος ἔρχεται οὐρανὸν εἴσω
<hom. il. 16.365>	αἰθέρος ἐκ δίης, ὅτε τε Ζεὺς λαίλαπα τείνῃ,
<hom. il. 16.366>	ὣς τῶν ἐκ νηῶν γένετο ἰαχή τε φόβος τε,
<hom. il. 16.367>	οὐδὲ κατὰ μοῖραν πέραον πάλιν. ̔́Εκτορα δ' ἵπποι
<hom. il. 16.368>	ἔκφερον ὠκύποδες σὺν τεύχεσι, λεῖπε δὲ λαὸν
<hom. il. 16.369>	Τρωϊκόν, οὓς ἀέκοντας ὀρυκτὴ τάφρος ἔρυκε.
<hom. il. 16.370>	πολλοὶ δ' ἐν τάφρῳ ἐρυσάρματες ὠκέες ἵπποι
<hom. il. 16.371>	ἄξαντ' ἐν πρώτῳ ῥυμῷ λίπον ἅρματ' ἀνάκτων,
<hom. il. 16.372>	Πάτροκλος δ' ἕπετο σφεδανὸν Δαναοῖσι κελεύων
<hom. il. 16.373>	Τρωσὶ κακὰ φρονέων: οἳ δὲ ἰαχῇ τε φόβῳ τε
<hom. il. 16.374>	πάσας πλῆσαν ὁδούς, ἐπεὶ ἂρ τμάγεν: ὕψι δ' ἀέλλη
<hom. il. 16.375>	σκίδναθ' ὑπὸ νεφέων, τανύοντο δὲ μώνυχες ἵπποι
<hom. il. 16.376>	ἄψορρον προτὶ ἄστυ νεῶν ἄπο καὶ κλισιάων.
<hom. il. 16.377>	Πάτροκλος δ' ᾗ πλεῖστον ὀρινόμενον ἴδε λαόν,
<hom. il. 16.378>	τῇ ῥ' ἔχ' ὁμοκλήσας: ὑπὸ δ' ἄξοσι φῶτες ἔπιπτον
<hom. il. 16.379>	πρηνέες ἐξ ὀχέων, δίφροι δ' ἀνακυμβαλίαζον.
<hom. il. 16.380>	ἀντικρὺ δ' ἄρα τάφρον ὑπέρθορον ὠκέες ἵπποι
<hom. il. 16.381>	ἄμβροτοι, οὓς Πηλῆϊ θεοὶ δόσαν ἀγλαὰ δῶρα,
<hom. il. 16.382>	πρόσσω ἱέμενοι, ἐπὶ δ' ̔́Εκτορι κέκλετο θυμός:
<hom. il. 16.383>	ἵετο γὰρ βαλέειν: τὸν δ' ἔκφερον ὠκέες ἵπποι.
<hom. il. 16.384>	ὡς δ' ὑπὸ λαίλαπι πᾶσα κελαινὴ βέβριθε χθὼν
<hom. il. 16.385>	ἤματ' ὀπωρινῷ, ὅτε λαβρότατον χέει ὕδωρ
<hom. il. 16.386>	Ζεύς, ὅτε δή ῥ' ἄνδρεσσι κοτεσσάμενος χαλεπήνῃ,
<hom. il. 16.387>	οἳ βίῃ εἰν ἀγορῇ σκολιὰς κρίνωσι θέμιστας,
<hom. il. 16.388>	ἐκ δὲ δίκην ἐλάσωσι θεῶν ὄπιν οὐκ ἀλέγοντες:
<hom. il. 16.389>	τῶν δέ τε πάντες μὲν ποταμοὶ πλήθουσι ῥέοντες,
<hom. il. 16.390>	πολλὰς δὲ κλιτῦς τότ' ἀποτμήγουσι χαράδραι,
<hom. il. 16.391>	ἐς δ' ἅλα πορφυρέην μεγάλα στενάχουσι ῥέουσαι
<hom. il. 16.392>	ἐξ ὀρέων ἐπικάρ, μινύθει δέ τε ἔργ' ἀνθρώπων:
<hom. il. 16.393>	ὣς ἵπποι Τρῳαὶ μεγάλα στενάχοντο θέουσαι.

<hom. il. 16.394>	Πάτροκλος δ' ἐπεὶ οὖν πρώτας ἐπέκερσε φάλαγγας,
<hom. il. 16.395>	ἂψ ἐπὶ νῆας ἔεργε παλιμπετές, οὐδὲ πόληος
<hom. il. 16.396>	εἴα ἱεμένους ἐπιβαινέμεν, ἀλλὰ μεσηγὺ
<hom. il. 16.397>	νηῶν καὶ ποταμοῦ καὶ τείχεος ὑψηλοῖο
<hom. il. 16.398>	κτεῖνε μεταί̈σσων, πολέων δ' ἀπετίνυτο ποινήν.
<hom. il. 16.399>	ἔνθ' ἤτοι Πρόνοον πρῶτον βάλε δουρὶ φαεινῷ
<hom. il. 16.400>	στέρνον γυμνωθέντα παρ' ἀσπίδα, λῦσε δὲ γυῖα:
<hom. il. 16.401>	δούπησεν δὲ πεσών: ὃ δὲ Θέστορα ̓́Ηνοπος υἱὸν
<hom. il. 16.402>	δεύτερον ὁρμηθείς: ὃ μὲν εὐξέστῳ ἐνὶ δίφρῳ
<hom. il. 16.403>	ἧστο ἀλείς: ἐκ γὰρ πλήγη φρένας, ἐκ δ' ἄρα χειρῶν
<hom. il. 16.404>	ἡνία ἠί̈χθησαν: ὃ δ' ἔγχεϊ νύξε παραστὰς
<hom. il. 16.405>	γναθμὸν δεξιτερόν, διὰ δ' αὐτοῦ πεῖρεν ὀδόντων,
<hom. il. 16.406>	ἕλκε δὲ δουρὸς ἑλὼν ὑπὲρ ἄντυγος, ὡς ὅτε τις φὼς
<hom. il. 16.407>	πέτρῃ ἔπι προβλῆτι καθήμενος ἱερὸν ἰχθὺν
<hom. il. 16.408>	ἐκ πόντοιο θύραζε λίνῳ καὶ ἤνοπι χαλκῷ:
<hom. il. 16.409>	ὣς ἕλκ' ἐκ δίφροιο κεχηνότα δουρὶ φαεινῷ,
<hom. il. 16.410>	κὰδ δ' ἄρ' ἐπὶ στόμ' ἔωσε: πεσόντα δέ μιν λίπε θυμός.
<hom. il. 16.411>	αὐτὰρ ἔπειτ' ̓Ερύλαον ἐπεσσύμενον βάλε πέτρῳ
<hom. il. 16.412>	μέσσην κὰκ κεφαλήν: ἣ δ' ἄνδιχα πᾶσα κεάσθη
<hom. il. 16.413>	ἐν κόρυθι βριαρῇ: ὃ δ' ἄρα πρηνὴς ἐπὶ γαίῃ
<hom. il. 16.414>	κάππεσεν, ἀμφὶ δέ μιν θάνατος χύτο θυμοραϊστής.
<hom. il. 16.415>	αὐτὰρ ἔπειτ' ̓Ερύμαντα καὶ ̓Αμφοτερὸν καὶ ̓Επάλτην
<hom. il. 16.416>	Τληπόλεμόν τε Δαμαστορίδην ̓Εχίον τε Πύριν τε
<hom. il. 16.417>	̓Ιφέα τ' Εὔιππόν τε καὶ ̓Αργεάδην Πολύμηλον
<hom. il. 16.418>	πάντας ἐπασσυτέρους πέλασε χθονὶ πουλυβοτείρῃ.

<hom. il. 16.419>	Σαρπηδὼν δ' ὡς οὖν ἴδ' ἀμιτροχίτωνας ἑταίρους
<hom. il. 16.420>	χέρς' ὕπο Πατρόκλοιο Μενοιτιάδαο δαμέντας,
<hom. il. 16.421>	κέκλετ' ἄρ' ἀντιθέοισι καθαπτόμενος Λυκίοισιν:
<hom. il. 16.422>	αἰδὼς ὦ Λύκιοι: πόσε φεύγετε; νῦν θοοὶ ἔστε.
<hom. il. 16.423>	ἀντήσω γὰρ ἐγὼ τοῦδ' ἀνέρος, ὄφρα δαείω
<hom. il. 16.424>	ὅς τις ὅδε κρατέει καὶ δὴ κακὰ πολλὰ ἔοργε
<hom. il. 16.425>	Τρῶας, ἐπεὶ πολλῶν τε καὶ ἐσθλῶν γούνατ' ἔλυσεν.

<hom. il. 16.426>	ἦ ῥα, καὶ ἐξ ὀχέων σὺν τεύχεσιν ἆλτο χαμᾶζε.
<hom. il. 16.427>	Πάτροκλος δ' ἑτέρωθεν ἐπεὶ ἴδεν ἔκθορε δίφρου.
<hom. il. 16.428>	οἳ δ' ὥς τ' αἰγυπιοὶ γαμψώνυχες ἀγκυλοχεῖλαι
<hom. il. 16.429>	πέτρῃ ἐφ' ὑψηλῇ μεγάλα κλάζοντε μάχωνται,
<hom. il. 16.430>	ὣς οἳ κεκλήγοντες ἐπ' ἀλλήλοισιν ὄρουσαν.
<hom. il. 16.431>	τοὺς δὲ ἰδὼν ἐλέησε Κρόνου πάϊς ἀγκυλομήτεω,
<hom. il. 16.432>	̔́Ηρην δὲ προσέειπε κασιγνήτην ἄλοχόν τε:
<hom. il. 16.433>	ὤ μοι ἐγών, ὅ τέ μοι Σαρπηδόνα φίλτατον ἀνδρῶν
<hom. il. 16.434>	μοῖρ' ὑπὸ Πατρόκλοιο Μενοιτιάδαο δαμῆναι.
<hom. il. 16.435>	διχθὰ δέ μοι κραδίη μέμονε φρεσὶν ὁρμαίνοντι,
<hom. il. 16.436>	ἤ μιν ζωὸν ἐόντα μάχης ἄπο δακρυοέσσης
<hom. il. 16.437>	θείω ἀναρπάξας Λυκίης ἐν πίονι δήμῳ,
<hom. il. 16.438>	ἦ ἤδη ὑπὸ χερσὶ Μενοιτιάδαο δαμάσσω.

<hom. il. 16.439>	τὸν δ' ἠμείβετ' ἔπειτα βοῶπις πότνια ̔́Ηρη:
<hom. il. 16.440>	αἰνότατε Κρονίδη ποῖον τὸν μῦθον ἔειπες.
<hom. il. 16.441>	ἄνδρα θνητὸν ἐόντα πάλαι πεπρωμένον αἴσῃ
<hom. il. 16.442>	ἂψ ἐθέλεις θανάτοιο δυσηχέος ἐξαναλῦσαι;
<hom. il. 16.443>	ἔρδ': ἀτὰρ οὔ τοι πάντες ἐπαινέομεν θεοὶ ἄλλοι.
<hom. il. 16.444>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom. il. 16.445>	αἴ κε ζὼν πέμψῃς Σαρπηδόνα ὃν δὲ δόμον δέ,
<hom. il. 16.446>	φράζεο μή τις ἔπειτα θεῶν ἐθέλῃσι καὶ ἄλλος
<hom. il. 16.447>	πέμπειν ὃν φίλον υἱὸν ἀπὸ κρατερῆς ὑσμίνης:
<hom. il. 16.448>	πολλοὶ γὰρ περὶ ἄστυ μέγα Πριάμοιο μάχονται
<hom. il. 16.449>	υἱέες ἀθανάτων, τοῖσιν κότον αἰνὸν ἐνήσεις.
<hom. il. 16.450>	ἀλλ' εἴ τοι φίλος ἐστί, τεὸν δ' ὀλοφύρεται ἦτορ,
<hom. il. 16.451>	ἤτοι μέν μιν ἔασον ἐνὶ κρατερῇ ὑσμίνῃ
<hom. il. 16.452>	χέρς' ὕπο Πατρόκλοιο Μενοιτιάδαο δαμῆναι:
<hom. il. 16.453>	αὐτὰρ ἐπὴν δὴ τόν γε λίπῃ ψυχή τε καὶ αἰών,
<hom. il. 16.454>	πέμπειν μιν θάνατόν τε φέρειν καὶ νήδυμον ὕπνον
<hom. il. 16.455>	εἰς ὅ κε δὴ Λυκίης εὐρείης δῆμον ἵκωνται,
<hom. il. 16.456>	ἔνθά ἑ ταρχύσουσι κασίγνητοί τε ἔται τε
<hom. il. 16.457>	τύμβῳ τε στήλῃ τε: τὸ γὰρ γέρας ἐστὶ θανόντων.

<hom. il. 16.458>	ὣς ἔφατ', οὐδ' ἀπίθησε πατὴρ ἀνδρῶν τε θεῶν τε:
<hom. il. 16.459>	αἱματοέσσας δὲ ψιάδας κατέχευεν ἔραζε
<hom. il. 16.460>	παῖδα φίλον τιμῶν, τόν οἱ Πάτροκλος ἔμελλε
<hom. il. 16.461>	φθίσειν ἐν Τροίῃ ἐριβώλακι τηλόθι πάτρης.

<hom. il. 16.462>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<hom. il. 16.463>	ἔνθ' ἤτοι Πάτροκλος ἀγακλειτὸν Θρασύμηλον,
<hom. il. 16.464>	ὅς ῥ' ἠὺ̈ς θεράπων Σαρπηδόνος ἦεν ἄνακτος,
<hom. il. 16.465>	τὸν βάλε νείαιραν κατὰ γαστέρα, λῦσε δὲ γυῖα.
<hom. il. 16.466>	Σαρπηδὼν δ' αὐτοῦ μὲν ἀπήμβροτε δουρὶ φαεινῷ
<hom. il. 16.467>	δεύτερον ὁρμηθείς, ὃ δὲ Πήδασον οὔτασεν ἵππον
<hom. il. 16.468>	ἔγχεϊ δεξιὸν ὦμον: ὃ δ' ἔβραχε θυμὸν ἀί̈σθων,
<hom. il. 16.469>	κὰδ δ' ἔπες' ἐν κονίῃσι μακών, ἀπὸ δ' ἔπτατο θυμός.
<hom. il. 16.470>	τὼ δὲ διαστήτην, κρίκε δὲ ζυγόν, ἡνία δέ σφι
<hom. il. 16.471>	σύγχυτ', ἐπεὶ δὴ κεῖτο παρήορος ἐν κονίῃσι.
<hom. il. 16.472>	τοῖο μὲν Αὐτομέδων δουρικλυτὸς εὕρετο τέκμωρ:
<hom. il. 16.473>	σπασσάμενος τανύηκες ἄορ παχέος παρὰ μηροῦ
<hom. il. 16.474>	ἀί̈ξας ἀπέκοψε παρήορον οὐδ' ἐμάτησε:
<hom. il. 16.475>	τὼ δ' ἰθυνθήτην, ἐν δὲ ῥυτῆρσι τάνυσθεν:
<hom. il. 16.476>	τὼ δ' αὖτις συνίτην ἔριδος πέρι θυμοβόροιο.

<hom. il. 16.477>	ἔνθ' αὖ Σαρπηδὼν μὲν ἀπήμβροτε δουρὶ φαεινῷ,
<hom. il. 16.478>	Πατρόκλου δ' ὑπὲρ ὦμον ἀριστερὸν ἤλυθ' ἀκωκὴ
<hom. il. 16.479>	ἔγχεος, οὐδ' ἔβαλ' αὐτόν: ὃ δ' ὕστερος ὄρνυτο χαλκῷ
<hom. il. 16.480>	Πάτροκλος: τοῦ δ' οὐχ ἅλιον βέλος ἔκφυγε χειρός,
<hom. il. 16.481>	ἀλλ' ἔβαλ' ἔνθ' ἄρα τε φρένες ἔρχαται ἀμφ' ἁδινὸν κῆρ.
<hom. il. 16.482>	ἤριπε δ' ὡς ὅτε τις δρῦς ἤριπεν ἢ ἀχερωὶ̈ς
<hom. il. 16.483>	ἠὲ πίτυς βλωθρή, τήν τ' οὔρεσι τέκτονες ἄνδρες
<hom. il. 16.484>	ἐξέταμον πελέκεσσι νεήκεσι νήϊον εἶναι:
<hom. il. 16.485>	ὣς ὃ πρόσθ' ἵππων καὶ δίφρου κεῖτο τανυσθεὶς
<hom. il. 16.486>	βεβρυχὼς κόνιος δεδραγμένος αἱματοέσσης.
<hom. il. 16.487>	ἠύ̈τε ταῦρον ἔπεφνε λέων ἀγέληφι μετελθὼν
<hom. il. 16.488>	αἴθωνα μεγάθυμον ἐν εἰλιπόδεσσι βόεσσι,
<hom. il. 16.489>	ὤλετό τε στενάχων ὑπὸ γαμφηλῇσι λέοντος,
<hom. il. 16.490>	ὣς ὑπὸ Πατρόκλῳ Λυκίων ἀγὸς ἀσπιστάων
<hom. il. 16.491>	κτεινόμενος μενέαινε, φίλον δ' ὀνόμηνεν ἑταῖρον:
<hom. il. 16.492>	Γλαῦκε πέπον πολεμιστὰ μετ' ἀνδράσι νῦν σε μάλα χρὴ
<hom. il. 16.493>	αἰχμητήν τ' ἔμεναι καὶ θαρσαλέον πολεμιστήν:
<hom. il. 16.494>	νῦν τοι ἐελδέσθω πόλεμος κακός, εἰ θοός ἐσσι.
<hom. il. 16.495>	πρῶτα μὲν ὄτρυνον Λυκίων ἡγήτορας ἄνδρας
<hom. il. 16.496>	πάντῃ ἐποιχόμενος Σαρπηδόνος ἀμφιμάχεσθαι:
<hom. il. 16.497>	αὐτὰρ ἔπειτα καὶ αὐτὸς ἐμεῦ πέρι μάρναο χαλκῷ.
<hom. il. 16.498>	σοὶ γὰρ ἐγὼ καὶ ἔπειτα κατηφείη καὶ ὄνειδος
<hom. il. 16.499>	ἔσσομαι ἤματα πάντα διαμπερές, εἴ κέ μ' ̓Αχαιοὶ
<hom. il. 16.500>	τεύχεα συλήσωσι νεῶν ἐν ἀγῶνι πεσόντα.
<hom. il. 16.501>	ἀλλ' ἔχεο κρατερῶς, ὄτρυνε δὲ λαὸν ἅπαντα.

<hom. il. 16.502>	ὣς ἄρα μιν εἰπόντα τέλος θανάτοιο κάλυψεν
<hom. il. 16.503>	ὀφθαλμοὺς ῥῖνάς θ': ὃ δὲ λὰξ ἐν στήθεσι βαίνων
<hom. il. 16.504>	ἐκ χροὸς ἕλκε δόρυ, προτὶ δὲ φρένες αὐτῷ ἕποντο:
<hom. il. 16.505>	τοῖο δ' ἅμα ψυχήν τε καὶ ἔγχεος ἐξέρυς' αἰχμήν.
<hom. il. 16.506>	Μυρμιδόνες δ' αὐτοῦ σχέθον ἵππους φυσιόωντας
<hom. il. 16.507>	ἱεμένους φοβέεσθαι, ἐπεὶ λίπον ἅρματ' ἀνάκτων.

<hom. il. 16.508>	Γλαύκῳ δ' αἰνὸν ἄχος γένετο φθογγῆς ἀί̈οντι:
<hom. il. 16.509>	ὠρίνθη δέ οἱ ἦτορ ὅ τ' οὐ δύνατο προσαμῦναι.
<hom. il. 16.510>	χειρὶ δ' ἑλὼν ἐπίεζε βραχίονα: τεῖρε γὰρ αὐτὸν
<hom. il. 16.511>	ἕλκος, ὃ δή μιν Τεῦκρος ἐπεσσύμενον βάλεν ἰῷ
<hom. il. 16.512>	τείχεος ὑψηλοῖο, ἀρὴν ἑτάροισιν ἀμύνων.
<hom. il. 16.513>	εὐχόμενος δ' ἄρα εἶπεν ἑκηβόλῳ ̓Απόλλωνι:
<hom. il. 16.514>	κλῦθι ἄναξ ὅς που Λυκίης ἐν πίονι δήμῳ
<hom. il. 16.515>	εἲς ἢ ἐνὶ Τροίῃ: δύνασαι δὲ σὺ πάντος' ἀκούειν
<hom. il. 16.516>	ἀνέρι κηδομένῳ, ὡς νῦν ἐμὲ κῆδος ἱκάνει.
<hom. il. 16.517>	ἕλκος μὲν γὰρ ἔχω τόδε καρτερόν, ἀμφὶ δέ μοι χεὶρ
<hom. il. 16.518>	ὀξείῃς ὀδύνῃσιν ἐλήλαται, οὐδέ μοι αἷμα
<hom. il. 16.519>	τερσῆναι δύναται, βαρύθει δέ μοι ὦμος ὑπ' αὐτοῦ:
<hom. il. 16.520>	ἔγχος δ' οὐ δύναμαι σχεῖν ἔμπεδον, οὐδὲ μάχεσθαι
<hom. il. 16.521>	ἐλθὼν δυσμενέεσσιν. ἀνὴρ δ' ὤριστος ὄλωλε
<hom. il. 16.522>	Σαρπηδὼν Διὸς υἱός: ὃ δ' οὐ οὗ παιδὸς ἀμύνει.
<hom. il. 16.523>	ἀλλὰ σύ πέρ μοι ἄναξ τόδε καρτερὸν ἕλκος ἄκεσσαι,
<hom. il. 16.524>	κοίμησον δ' ὀδύνας, δὸς δὲ κράτος, ὄφρ' ἑτάροισι
<hom. il. 16.525>	κεκλόμενος Λυκίοισιν ἐποτρύνω πολεμίζειν,
<hom. il. 16.526>	αὐτός τ' ἀμφὶ νέκυι κατατεθνηῶτι μάχωμαι.

<hom. il. 16.527>	ὣς ἔφατ' εὐχόμενος, τοῦ δ' ἔκλυε Φοῖβος ̓Απόλλων.
<hom. il. 16.528>	αὐτίκα παῦς' ὀδύνας ἀπὸ δ' ἕλκεος ἀργαλέοιο
<hom. il. 16.529>	αἷμα μέλαν τέρσηνε, μένος δέ οἱ ἔμβαλε θυμῷ.
<hom. il. 16.530>	Γλαῦκος δ' ἔγνω ᾗσιν ἐνὶ φρεσὶ γήθησέν τε
<hom. il. 16.531>	ὅττί οἱ ὦκ' ἤκουσε μέγας θεὸς εὐξαμένοιο.
<hom. il. 16.532>	πρῶτα μὲν ὄτρυνεν Λυκίων ἡγήτορας ἄνδρας
<hom. il. 16.533>	πάντῃ ἐποιχόμενος Σαρπηδόνος ἀμφιμάχεσθαι:
<hom. il. 16.534>	αὐτὰρ ἔπειτα μετὰ Τρῶας κίε μακρὰ βιβάσθων
<hom. il. 16.535>	Πουλυδάμαντ' ἔπι Πανθοί̈δην καὶ ̓Αγήνορα δῖον,
<hom. il. 16.536>	βῆ δὲ μετ' Αἰνείαν τε καὶ ̔́Εκτορα χαλκοκορυστήν,
<hom. il. 16.537>	ἀγχοῦ δ' ἱστάμενος ἔπεα πτερόεντα προσηύδα:
<hom. il. 16.538>	̔́Εκτορ νῦν δὴ πάγχυ λελασμένος εἰς ἐπικούρων,
<hom. il. 16.539>	οἳ σέθεν εἵνεκα τῆλε φίλων καὶ πατρίδος αἴης
<hom. il. 16.540>	θυμὸν ἀποφθινύθουσι: σὺ δ' οὐκ ἐθέλεις ἐπαμύνειν.
<hom. il. 16.541>	κεῖται Σαρπηδὼν Λυκίων ἀγὸς ἀσπιστάων,
<hom. il. 16.542>	ὃς Λυκίην εἴρυτο δίκῃσί τε καὶ σθένεϊ ᾧ:
<hom. il. 16.543>	τὸν δ' ὑπὸ Πατρόκλῳ δάμας' ἔγχεϊ χάλκεος ̓́Αρης.
<hom. il. 16.544>	ἀλλὰ φίλοι πάρστητε, νεμεσσήθητε δὲ θυμῷ,
<hom. il. 16.545>	μὴ ἀπὸ τεύχε' ἕλωνται, ἀεικίσσωσι δὲ νεκρὸν
<hom. il. 16.546>	Μυρμιδόνες, Δαναῶν κεχολωμένοι ὅσσοι ὄλοντο,
<hom. il. 16.547>	τοὺς ἐπὶ νηυσὶ θοῇσιν ἐπέφνομεν ἐγχείῃσιν.

<hom. il. 16.548>	ὣς ἔφατο, Τρῶας δὲ κατὰ κρῆθεν λάβε πένθος
<hom. il. 16.549>	ἄσχετον, οὐκ ἐπιεικτόν, ἐπεί σφισιν ἕρμα πόληος
<hom. il. 16.550>	ἔσκε καὶ ἀλλοδαπός περ ἐών: πολέες γὰρ ἅμ' αὐτῷ
<hom. il. 16.551>	λαοὶ ἕποντ', ἐν δ' αὐτὸς ἀριστεύεσκε μάχεσθαι:
<hom. il. 16.552>	βὰν δ' ἰθὺς Δαναῶν λελιημένοι: ἦρχε δ' ἄρά σφιν
<hom. il. 16.553>	̔́Εκτωρ χωόμενος Σαρπηδόνος. αὐτὰρ ̓Αχαιοὺς
<hom. il. 16.554>	ὦρσε Μενοιτιάδεω Πατροκλῆος λάσιον κῆρ:
<hom. il. 16.555>	Αἴαντε πρώτω προσέφη μεμαῶτε καὶ αὐτώ:
<hom. il. 16.556>	Αἴαντε νῦν σφῶϊν ἀμύνεσθαι φίλον ἔστω,
<hom. il. 16.557>	οἷοί περ πάρος ἦτε μετ' ἀνδράσιν ἢ καὶ ἀρείους.
<hom. il. 16.558>	κεῖται ἀνὴρ ὃς πρῶτος ἐσήλατο τεῖχος ̓Αχαιῶν
<hom. il. 16.559>	Σαρπηδών: ἀλλ' εἴ μιν ἀεικισσαίμεθ' ἑλόντες,
<hom. il. 16.560>	τεύχεά τ' ὤμοιιν ἀφελοίμεθα, καί τιν' ἑταίρων
<hom. il. 16.561>	αὐτοῦ ἀμυνομένων δαμασαίμεθα νηλέϊ χαλκῷ.

<hom. il. 16.562>	ὣς ἔφαθ', οἳ δὲ καὶ αὐτοὶ ἀλέξασθαι μενέαινον.
<hom. il. 16.563>	οἳ δ' ἐπεὶ ἀμφοτέρωθεν ἐκαρτύναντο φάλαγγας
<hom. il. 16.564>	Τρῶες καὶ Λύκιοι καὶ Μυρμιδόνες καὶ ̓Αχαιοί,
<hom. il. 16.565>	σύμβαλον ἀμφὶ νέκυι κατατεθνηῶτι μάχεσθαι
<hom. il. 16.566>	δεινὸν ἀύ̈σαντες: μέγα δ' ἔβραχε τεύχεα φωτῶν.
<hom. il. 16.567>	Ζεὺς δ' ἐπὶ νύκτ' ὀλοὴν τάνυσε κρατερῇ ὑσμίνῃ,
<hom. il. 16.568>	ὄφρα φίλῳ περὶ παιδὶ μάχης ὀλοὸς πόνος εἴη.

<hom. il. 16.569>	ὦσαν δὲ πρότεροι Τρῶες ἑλίκωπας ̓Αχαιούς:
<hom. il. 16.570>	βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν
<hom. il. 16.571>	υἱὸς ̓Αγακλῆος μεγαθύμου δῖος ̓Επειγεύς,
<hom. il. 16.572>	ὅς ῥ' ἐν Βουδείῳ εὖ ναιομένῳ ἤνασσε
<hom. il. 16.573>	τὸ πρίν: ἀτὰρ τότε γ' ἐσθλὸν ἀνεψιὸν ἐξεναρίξας
<hom. il. 16.574>	ἐς Πηλῆ' ἱκέτευσε καὶ ἐς Θέτιν ἀργυρόπεζαν:
<hom. il. 16.575>	οἳ δ' ἅμ' ̓Αχιλλῆϊ ῥηξήνορι πέμπον ἕπεσθαι
<hom. il. 16.576>	̓́Ιλιον εἰς εὔπωλον, ἵνα Τρώεσσι μάχοιτο.
<hom. il. 16.577>	τόν ῥα τόθ' ἁπτόμενον νέκυος βάλε φαίδιμος ̔́Εκτωρ
<hom. il. 16.578>	χερμαδίῳ κεφαλήν: ἣ δ' ἄνδιχα πᾶσα κεάσθη
<hom. il. 16.579>	ἐν κόρυθι βριαρῇ: ὃ δ' ἄρα πρηνὴς ἐπὶ νεκρῷ
<hom. il. 16.580>	κάππεσεν, ἀμφὶ δέ μιν θάνατος χύτο θυμοραϊστής.
<hom. il. 16.581>	Πατρόκλῳ δ' ἄρ' ἄχος γένετο φθιμένου ἑτάροιο,
<hom. il. 16.582>	ἴθυσεν δὲ διὰ προμάχων ἴρηκι ἐοικὼς
<hom. il. 16.583>	ὠκέϊ, ὅς τ' ἐφόβησε κολοιούς τε ψῆράς τε:
<hom. il. 16.584>	ὣς ἰθὺς Λυκίων Πατρόκλεες ἱπποκέλευθε
<hom. il. 16.585>	ἔσσυο καὶ Τρώων, κεχόλωσο δὲ κῆρ ἑτάροιο.
<hom. il. 16.586>	καί ῥ' ἔβαλε Σθενέλαον ̓Ιθαιμένεος φίλον υἱὸν
<hom. il. 16.587>	αὐχένα χερμαδίῳ, ῥῆξεν δ' ἀπὸ τοῖο τένοντας.
<hom. il. 16.588>	χώρησαν δ' ὑπό τε πρόμαχοι καὶ φαίδιμος ̔́Εκτωρ.
<hom. il. 16.589>	ὅσση δ' αἰγανέης ῥιπὴ ταναοῖο τέτυκται,
<hom. il. 16.590>	ἥν ῥά τ' ἀνὴρ ἀφέῃ πειρώμενος ἢ ἐν ἀέθλῳ
<hom. il. 16.591>	ἠὲ καὶ ἐν πολέμῳ δηί̈ων ὕπο θυμοραϊστέων,
<hom. il. 16.592>	τόσσον ἐχώρησαν Τρῶες, ὤσαντο δ' ̓Αχαιοί.
<hom. il. 16.593>	Γλαῦκος δὲ πρῶτος Λυκίων ἀγὸς ἀσπιστάων
<hom. il. 16.594>	ἐτράπετ', ἔκτεινεν δὲ Βαθυκλῆα μεγάθυμον
<hom. il. 16.595>	Χάλκωνος φίλον υἱόν, ὃς ̔Ελλάδι οἰκία ναίων
<hom. il. 16.596>	ὄλβῳ τε πλούτῳ τε μετέπρεπε Μυρμιδόνεσσι.
<hom. il. 16.597>	τὸν μὲν ἄρα Γλαῦκος στῆθος μέσον οὔτασε δουρὶ
<hom. il. 16.598>	στρεφθεὶς ἐξαπίνης, ὅτε μιν κατέμαρπτε διώκων:
<hom. il. 16.599>	δούπησεν δὲ πεσών: πυκινὸν δ' ἄχος ἔλλαβ' ̓Αχαιούς,
<hom. il. 16.600>	ὡς ἔπες' ἐσθλὸς ἀνήρ: μέγα δὲ Τρῶες κεχάροντο,
<hom. il. 16.601>	στὰν δ' ἀμφ' αὐτὸν ἰόντες ἀολλέες: οὐδ' ἄρ' ̓Αχαιοὶ
<hom. il. 16.602>	ἀλκῆς ἐξελάθοντο, μένος δ' ἰθὺς φέρον αὐτῶν.
<hom. il. 16.603>	ἔνθ' αὖ Μηριόνης Τρώων ἕλεν ἄνδρα κορυστὴν
<hom. il. 16.604>	Λαόγονον θρασὺν υἱὸν ̓Ονήτορος, ὃς Διὸς ἱρεὺς
<hom. il. 16.605>	̓Ιδαίου ἐτέτυκτο, θεὸς δ' ὣς τίετο δήμῳ.
<hom. il. 16.606>	τὸν βάλ' ὑπὸ γναθμοῖο καὶ οὔατος: ὦκα δὲ θυμὸς
<hom. il. 16.607>	ᾤχετ' ἀπὸ μελέων, στυγερὸς δ' ἄρα μιν σκότος εἷλεν.
<hom. il. 16.608>	Αἰνείας δ' ἐπὶ Μηριόνῃ δόρυ χάλκεον ἧκεν:
<hom. il. 16.609>	ἔλπετο γὰρ τεύξεσθαι ὑπασπίδια προβιβῶντος.
<hom. il. 16.610>	ἀλλ' ὃ μὲν ἄντα ἰδὼν ἠλεύατο χάλκεον ἔγχος:
<hom. il. 16.611>	πρόσσω γὰρ κατέκυψε, τὸ δ' ἐξόπιθεν δόρυ μακρὸν
<hom. il. 16.612>	οὔδει ἐνισκίμφθη, ἐπὶ δ' οὐρίαχος πελεμίχθη
<hom. il. 16.613>	ἔγχεος: ἔνθα δ' ἔπειτ' ἀφίει μένος ὄβριμος ̓́Αρης.
<hom. il. 16.614>	αἰχμὴ δ' Αἰνείαο κραδαινομένη κατὰ γαίης
<hom. il. 16.615>	ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν.
<hom. il. 16.616>	Αἰνείας δ' ἄρα θυμὸν ἐχώσατο φώνησέν τε:
<hom. il. 16.617>	Μηριόνη τάχα κέν σε καὶ ὀρχηστήν περ ἐόντα
<hom. il. 16.618>	ἔγχος ἐμὸν κατέπαυσε διαμπερές, εἴ ς' ἔβαλόν περ.

<hom. il. 16.619>	τὸν δ' αὖ Μηριόνης δουρικλυτὸς ἀντίον ηὔδα:
<hom. il. 16.620>	Αἰνεία χαλεπόν σε καὶ ἴφθιμόν περ ἐόντα
<hom. il. 16.621>	πάντων ἀνθρώπων σβέσσαι μένος, ὅς κέ σευ ἄντα
<hom. il. 16.622>	ἔλθῃ ἀμυνόμενος: θνητὸς δέ νυ καὶ σὺ τέτυξαι.
<hom. il. 16.623>	εἰ καὶ ἐγώ σε βάλοιμι τυχὼν μέσον ὀξέϊ χαλκῷ,
<hom. il. 16.624>	αἶψά κε καὶ κρατερός περ ἐὼν καὶ χερσὶ πεποιθὼς
<hom. il. 16.625>	εὖχος ἐμοὶ δοίης, ψυχὴν δ' ̓́Αϊδι κλυτοπώλῳ.

<hom. il. 16.626>	ὣς φάτο, τὸν δ' ἐνένιπε Μενοιτίου ἄλκιμος υἱός:
<hom. il. 16.627>	Μηριόνη τί σὺ ταῦτα καὶ ἐσθλὸς ἐὼν ἀγορεύεις;
<hom. il. 16.628>	ὦ πέπον οὔ τοι Τρῶες ὀνειδείοις ἐπέεσσι
<hom. il. 16.629>	νεκροῦ χωρήσουσι: πάρος τινὰ γαῖα καθέξει.
<hom. il. 16.630>	ἐν γὰρ χερσὶ τέλος πολέμου, ἐπέων δ' ἐνὶ βουλῇ:
<hom. il. 16.631>	τὼ οὔ τι χρὴ μῦθον ὀφέλλειν, ἀλλὰ μάχεσθαι.

<hom. il. 16.632>	ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς.
<hom. il. 16.633>	τῶν δ' ὥς τε δρυτόμων ἀνδρῶν ὀρυμαγδὸς ὀρώρει
<hom. il. 16.634>	οὔρεος ἐν βήσσῃς, ἕκαθεν δέ τε γίγνετ' ἀκουή,
<hom. il. 16.635>	ὣς τῶν ὄρνυτο δοῦπος ἀπὸ χθονὸς εὐρυοδείης
<hom. il. 16.636>	χαλκοῦ τε ῥινοῦ τε βοῶν τ' εὐποιητάων,
<hom. il. 16.637>	νυσσομένων ξίφεσίν τε καὶ ἔγχεσιν ἀμφιγύοισιν.
<hom. il. 16.638>	οὐδ' ἂν ἔτι φράδμων περ ἀνὴρ Σαρπηδόνα δῖον
<hom. il. 16.639>	ἔγνω, ἐπεὶ βελέεσσι καὶ αἵματι καὶ κονίῃσιν
<hom. il. 16.640>	ἐκ κεφαλῆς εἴλυτο διαμπερὲς ἐς πόδας ἄκρους.
<hom. il. 16.641>	οἳ δ' αἰεὶ περὶ νεκρὸν ὁμίλεον, ὡς ὅτε μυῖαι
<hom. il. 16.642>	σταθμῷ ἔνι βρομέωσι περιγλαγέας κατὰ πέλλας
<hom. il. 16.643>	ὥρῃ ἐν εἰαρινῇ, ὅτε τε γλάγος ἄγγεα δεύει:
<hom. il. 16.644>	ὣς ἄρα τοὶ περὶ νεκρὸν ὁμίλεον, οὐδέ ποτε Ζεὺς
<hom. il. 16.645>	τρέψεν ἀπὸ κρατερῆς ὑσμίνης ὄσσε φαεινώ,
<hom. il. 16.646>	ἀλλὰ κατ' αὐτοὺς αἰὲν ὅρα καὶ φράζετο θυμῷ,
<hom. il. 16.647>	πολλὰ μάλ' ἀμφὶ φόνῳ Πατρόκλου μερμηρίζων,
<hom. il. 16.648>	ἢ ἤδη καὶ κεῖνον ἐνὶ κρατερῇ ὑσμίνῃ
<hom. il. 16.649>	αὐτοῦ ἐπ' ἀντιθέῳ Σαρπηδόνι φαίδιμος ̔́Εκτωρ
<hom. il. 16.650>	χαλκῷ δῃώσῃ, ἀπό τ' ὤμων τεύχε' ἕληται,
<hom. il. 16.651>	ἦ ἔτι καὶ πλεόνεσσιν ὀφέλλειεν πόνον αἰπύν.
<hom. il. 16.652>	ὧδε δέ οἱ φρονέοντι δοάσσατο κέρδιον εἶναι
<hom. il. 16.653>	ὄφρ' ἠὺ̈ς θεράπων Πηληϊάδεω ̓Αχιλῆος
<hom. il. 16.654>	ἐξαῦτις Τρῶάς τε καὶ ̔́Εκτορα χαλκοκορυστὴν
<hom. il. 16.655>	ὤσαιτο προτὶ ἄστυ, πολέων δ' ἀπὸ θυμὸν ἕλοιτο.
<hom. il. 16.656>	̔́Εκτορι δὲ πρωτίστῳ ἀνάλκιδα θυμὸν ἐνῆκεν:
<hom. il. 16.657>	ἐς δίφρον δ' ἀναβὰς φύγαδ' ἔτραπε, κέκλετο δ' ἄλλους
<hom. il. 16.658>	Τρῶας φευγέμεναι: γνῶ γὰρ Διὸς ἱρὰ τάλαντα.
<hom. il. 16.659>	ἔνθ' οὐδ' ἴφθιμοι Λύκιοι μένον, ἀλλὰ φόβηθεν
<hom. il. 16.660>	πάντες, ἐπεὶ βασιλῆα ἴδον βεβλαμμένον ἦτορ
<hom. il. 16.661>	κείμενον ἐν νεκύων ἀγύρει: πολέες γὰρ ἐπ' αὐτῷ
<hom. il. 16.662>	κάππεσον, εὖτ' ἔριδα κρατερὴν ἐτάνυσσε Κρονίων.
<hom. il. 16.663>	οἳ δ' ἄρ' ἀπ' ὤμοιιν Σαρπηδόνος ἔντε' ἕλοντο
<hom. il. 16.664>	χάλκεα μαρμαίροντα, τὰ μὲν κοίλας ἐπὶ νῆας
<hom. il. 16.665>	δῶκε φέρειν ἑτάροισι Μενοιτίου ἄλκιμος υἱός.
<hom. il. 16.666>	καὶ τότ' ̓Απόλλωνα προσέφη νεφεληγερέτα Ζεύς:
<hom. il. 16.667>	εἰ δ' ἄγε νῦν φίλε Φοῖβε, κελαινεφὲς αἷμα κάθηρον
<hom. il. 16.668>	ἐλθὼν ἐκ βελέων Σαρπηδόνα, καί μιν ἔπειτα
<hom. il. 16.669>	πολλὸν ἀπὸ πρὸ φέρων λοῦσον ποταμοῖο ῥοῇσι
<hom. il. 16.670>	χρῖσόν τ' ἀμβροσίῃ, περὶ δ' ἄμβροτα εἵματα ἕσσον:
<hom. il. 16.671>	πέμπε δέ μιν πομποῖσιν ἅμα κραιπνοῖσι φέρεσθαι
<hom. il. 16.672>	ὕπνῳ καὶ θανάτῳ διδυμάοσιν, οἵ ῥά μιν ὦκα
<hom. il. 16.673>	θήσους' ἐν Λυκίης εὐρείης πίονι δήμῳ,
<hom. il. 16.674>	ἔνθά ἑ ταρχύσουσι κασίγνητοί τε ἔται τε
<hom. il. 16.675>	τύμβῳ τε στήλῃ τε: τὸ γὰρ γέρας ἐστὶ θανόντων.

<hom. il. 16.676>	ὣς ἔφατ', οὐδ' ἄρα πατρὸς ἀνηκούστησεν ̓Απόλλων.
<hom. il. 16.677>	βῆ δὲ κατ' ̓Ιδαίων ὀρέων ἐς φύλοπιν αἰνήν,
<hom. il. 16.678>	αὐτίκα δ' ἐκ βελέων Σαρπηδόνα δῖον ἀείρας
<hom. il. 16.679>	πολλὸν ἀπὸ πρὸ φέρων λοῦσεν ποταμοῖο ῥοῇσι
<hom. il. 16.680>	χρῖσέν τ' ἀμβροσίῃ, περὶ δ' ἄμβροτα εἵματα ἕσσε:
<hom. il. 16.681>	πέμπε δέ μιν πομποῖσιν ἅμα κραιπνοῖσι φέρεσθαι,
<hom. il. 16.682>	ὕπνῳ καὶ θανάτῳ διδυμάοσιν, οἵ ῥά μιν ὦκα
<hom. il. 16.683>	κάτθεσαν ἐν Λυκίης εὐρείης πίονι δήμῳ.

<hom. il. 16.684>	Πάτροκλος δ' ἵπποισι καὶ Αὐτομέδοντι κελεύσας
<hom. il. 16.685>	Τρῶας καὶ Λυκίους μετεκίαθε, καὶ μέγ' ἀάσθη
<hom. il. 16.686>	νήπιος: εἰ δὲ ἔπος Πηληϊάδαο φύλαξεν
<hom. il. 16.687>	ἦ τ' ἂν ὑπέκφυγε κῆρα κακὴν μέλανος θανάτοιο.
<hom. il. 16.688>	ἀλλ' αἰεί τε Διὸς κρείσσων νόος ἠέ περ ἀνδρῶν:
<hom. il. 16.689>	ὅς τε καὶ ἄλκιμον ἄνδρα φοβεῖ καὶ ἀφείλετο νίκην
<hom. il. 16.690>	ῥηϊδίως, ὅτε δ' αὐτὸς ἐποτρύνῃσι μάχεσθαι:
<hom. il. 16.691>	ὅς οἱ καὶ τότε θυμὸν ἐνὶ στήθεσσιν ἀνῆκεν.

<hom. il. 16.692>	ἔνθα τίνα πρῶτον τίνα δ' ὕστατον ἐξενάριξας
<hom. il. 16.693>	Πατρόκλεις, ὅτε δή σε θεοὶ θάνατον δὲ κάλεσσαν;
<hom. il. 16.694>	̓́Αδρηστον μὲν πρῶτα καὶ Αὐτόνοον καὶ ̓́Εχεκλον
<hom. il. 16.695>	καὶ Πέριμον Μεγάδην καὶ ̓Επίστορα καὶ Μελάνιππον,
<hom. il. 16.696>	αὐτὰρ ἔπειτ' ̓́Ελασον καὶ Μούλιον ἠδὲ Πυλάρτην:
<hom. il. 16.697>	τοὺς ἕλεν: οἳ δ' ἄλλοι φύγαδε μνώοντο ἕκαστος.

<hom. il. 16.698>	ἔνθά κεν ὑψίπυλον Τροίην ἕλον υἷες ̓Αχαιῶν
<hom. il. 16.699>	Πατρόκλου ὑπὸ χερσί, περὶ πρὸ γὰρ ἔγχεϊ θῦεν,
<hom. il. 16.700>	εἰ μὴ ̓Απόλλων Φοῖβος ἐϋδμήτου ἐπὶ πύργου
<hom. il. 16.701>	ἔστη τῷ ὀλοὰ φρονέων, Τρώεσσι δ' ἀρήγων.
<hom. il. 16.702>	τρὶς μὲν ἐπ' ἀγκῶνος βῆ τείχεος ὑψηλοῖο
<hom. il. 16.703>	Πάτροκλος, τρὶς δ' αὐτὸν ἀπεστυφέλιξεν ̓Απόλλων
<hom. il. 16.704>	χείρεσς' ἀθανάτῃσι φαεινὴν ἀσπίδα νύσσων.
<hom. il. 16.705>	ἀλλ' ὅτε δὴ τὸ τέταρτον ἐπέσσυτο δαίμονι ἶσος,
<hom. il. 16.706>	δεινὰ δ' ὁμοκλήσας ἔπεα πτερόεντα προσηύδα:
<hom. il. 16.707>	χάζεο διογενὲς Πατρόκλεες: οὔ νύ τοι αἶσα
<hom. il. 16.708>	σῷ ὑπὸ δουρὶ πόλιν πέρθαι Τρώων ἀγερώχων,
<hom. il. 16.709>	οὐδ' ὑπ' ̓Αχιλλῆος, ὅς περ σέο πολλὸν ἀμείνων.

<hom. il. 16.710>	ὣς φάτο, Πάτροκλος δ' ἀνεχάζετο πολλὸν ὀπίσσω
<hom. il. 16.711>	μῆνιν ἀλευάμενος ἑκατηβόλου ̓Απόλλωνος.

<hom. il. 16.712>	̔́Εκτωρ δ' ἐν Σκαιῇσι πύλῃς ἔχε μώνυχας ἵππους:
<hom. il. 16.713>	δίζε γὰρ ἠὲ μάχοιτο κατὰ κλόνον αὖτις ἐλάσσας,
<hom. il. 16.714>	ἦ λαοὺς ἐς τεῖχος ὁμοκλήσειεν ἀλῆναι.
<hom. il. 16.715>	ταῦτ' ἄρα οἱ φρονέοντι παρίστατο Φοῖβος ̓Απόλλων
<hom. il. 16.716>	ἀνέρι εἰσάμενος αἰζηῷ τε κρατερῷ τε
<hom. il. 16.717>	̓Ασίῳ, ὃς μήτρως ἦν ̔́Εκτορος ἱπποδάμοιο
<hom. il. 16.718>	αὐτοκασίγνητος ̔Εκάβης, υἱὸς δὲ Δύμαντος,
<hom. il. 16.719>	ὃς Φρυγίῃ ναίεσκε ῥοῇς ἔπι Σαγγαρίοιο:
<hom. il. 16.720>	τῷ μιν ἐεισάμενος προσέφη Διὸς υἱὸς ̓Απόλλων:
<hom. il. 16.721>	̔́Εκτορ τίπτε μάχης ἀποπαύεαι; οὐδέ τί σε χρή.
<hom. il. 16.722>	αἴθ' ὅσον ἥσσων εἰμί, τόσον σέο φέρτερος εἴην:
<hom. il. 16.723>	τώ κε τάχα στυγερῶς πολέμου ἀπερωήσειας.
<hom. il. 16.724>	ἀλλ' ἄγε Πατρόκλῳ ἔφεπε κρατερώνυχας ἵππους,
<hom. il. 16.725>	αἴ κέν πώς μιν ἕλῃς, δώῃ δέ τοι εὖχος ̓Απόλλων.

<hom. il. 16.726>	ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,
<hom. il. 16.727>	Κεβριόνῃ δ' ἐκέλευσε δαί̈φρονι φαίδιμος ̔́Εκτωρ
<hom. il. 16.728>	ἵππους ἐς πόλεμον πεπληγέμεν. αὐτὰρ ̓Απόλλων
<hom. il. 16.729>	δύσεθ' ὅμιλον ἰών, ἐν δὲ κλόνον ̓Αργείοισιν
<hom. il. 16.730>	ἧκε κακόν, Τρωσὶν δὲ καὶ ̔́Εκτορι κῦδος ὄπαζεν.
<hom. il. 16.731>	̔́Εκτωρ δ' ἄλλους μὲν Δαναοὺς ἔα οὐδ' ἐνάριζεν:
<hom. il. 16.732>	αὐτὰρ ὃ Πατρόκλῳ ἔφεπε κρατερώνυχας ἵππους.
<hom. il. 16.733>	Πάτροκλος δ' ἑτέρωθεν ἀφ' ἵππων ἆλτο χαμᾶζε
<hom. il. 16.734>	σκαιῇ ἔγχος ἔχων: ἑτέρηφι δὲ λάζετο πέτρον
<hom. il. 16.735>	μάρμαρον ὀκριόεντα τόν οἱ περὶ χεὶρ ἐκάλυψεν,
<hom. il. 16.736>	ἧκε δ' ἐρεισάμενος, οὐδὲ δὴν χάζετο φωτός,
<hom. il. 16.737>	οὐδ' ἁλίωσε βέλος, βάλε δ' ̔́Εκτορος ἡνιοχῆα
<hom. il. 16.738>	Κεβριόνην νόθον υἱὸν ἀγακλῆος Πριάμοιο
<hom. il. 16.739>	ἵππων ἡνί' ἔχοντα μετώπιον ὀξέϊ λᾶϊ.
<hom. il. 16.740>	ἀμφοτέρας δ' ὀφρῦς σύνελεν λίθος, οὐδέ οἱ ἔσχεν
<hom. il. 16.741>	ὀστέον, ὀφθαλμοὶ δὲ χαμαὶ πέσον ἐν κονίῃσιν
<hom. il. 16.742>	αὐτοῦ πρόσθε ποδῶν: ὃ δ' ἄρ' ἀρνευτῆρι ἐοικὼς
<hom. il. 16.743>	κάππες' ἀπ' εὐεργέος δίφρου, λίπε δ' ὀστέα θυμός.
<hom. il. 16.744>	τὸν δ' ἐπικερτομέων προσέφης Πατρόκλεες ἱππεῦ:
<hom. il. 16.745>	ὢ πόποι ἦ μάλ' ἐλαφρὸς ἀνήρ, ὡς ῥεῖα κυβιστᾷ.
<hom. il. 16.746>	εἰ δή που καὶ πόντῳ ἐν ἰχθυόεντι γένοιτο,
<hom. il. 16.747>	πολλοὺς ἂν κορέσειεν ἀνὴρ ὅδε τήθεα διφῶν
<hom. il. 16.748>	νηὸς ἀποθρῴσκων, εἰ καὶ δυσπέμφελος εἴη,
<hom. il. 16.749>	ὡς νῦν ἐν πεδίῳ ἐξ ἵππων ῥεῖα κυβιστᾷ.
<hom. il. 16.750>	ἦ ῥα καὶ ἐν Τρώεσσι κυβιστητῆρες ἔασιν.

<hom. il. 16.751>	ὣς εἰπὼν ἐπὶ Κεβριόνῃ ἥρωϊ βεβήκει
<hom. il. 16.752>	οἶμα λέοντος ἔχων, ὅς τε σταθμοὺς κεραί̈ζων
<hom. il. 16.753>	ἔβλητο πρὸς στῆθος, ἑή τέ μιν ὤλεσεν ἀλκή:
<hom. il. 16.754>	ὣς ἐπὶ Κεβριόνῃ Πατρόκλεες ἆλσο μεμαώς.
<hom. il. 16.755>	̔́Εκτωρ δ' αὖθ' ἑτέρωθεν ἀφ' ἵππων ἆλτο χαμᾶζε.
<hom. il. 16.756>	τὼ περὶ Κεβριόναο λέονθ' ὣς δηρινθήτην,
<hom. il. 16.757>	ὥ τ' ὄρεος κορυφῇσι περὶ κταμένης ἐλάφοιο
<hom. il. 16.758>	ἄμφω πεινάοντε μέγα φρονέοντε μάχεσθον:
<hom. il. 16.759>	ὣς περὶ Κεβριόναο δύω μήστωρες ἀϋτῆς
<hom. il. 16.760>	Πάτροκλός τε Μενοιτιάδης καὶ φαίδιμος ̔́Εκτωρ
<hom. il. 16.761>	ἵεντ' ἀλλήλων ταμέειν χρόα νηλέϊ χαλκῷ.
<hom. il. 16.762>	̔́Εκτωρ μὲν κεφαλῆφιν ἐπεὶ λάβεν οὐχὶ μεθίει:
<hom. il. 16.763>	Πάτροκλος δ' ἑτέρωθεν ἔχεν ποδός: οἳ δὲ δὴ ἄλλοι
<hom. il. 16.764>	Τρῶες καὶ Δαναοὶ σύναγον κρατερὴν ὑσμίνην.

<hom. il. 16.765>	ὡς δ' Εὖρός τε Νότος τ' ἐριδαίνετον ἀλλήλοιιν
<hom. il. 16.766>	οὔρεος ἐν βήσσῃς βαθέην πελεμιζέμεν ὕλην
<hom. il. 16.767>	φηγόν τε μελίην τε τανύφλοιόν τε κράνειαν,
<hom. il. 16.768>	αἵ τε πρὸς ἀλλήλας ἔβαλον τανυήκεας ὄζους
<hom. il. 16.769>	ἠχῇ θεσπεσίῃ, πάταγος δέ τε ἀγνυμενάων,
<hom. il. 16.770>	ὣς Τρῶες καὶ ̓Αχαιοὶ ἐπ' ἀλλήλοισι θορόντες
<hom. il. 16.771>	δῄουν, οὐδ' ἕτεροι μνώοντ' ὀλοοῖο φόβοιο.
<hom. il. 16.772>	πολλὰ δὲ Κεβριόνην ἀμφ' ὀξέα δοῦρα πεπήγει
<hom. il. 16.773>	ἰοί τε πτερόεντες ἀπὸ νευρῆφι θορόντες,
<hom. il. 16.774>	πολλὰ δὲ χερμάδια μεγάλ' ἀσπίδας ἐστυφέλιξαν
<hom. il. 16.775>	μαρναμένων ἀμφ' αὐτόν: ὃ δ' ἐν στροφάλιγγι κονίης
<hom. il. 16.776>	κεῖτο μέγας μεγαλωστί, λελασμένος ἱπποσυνάων.

<hom. il. 16.777>	ὄφρα μὲν ̓Ηέλιος μέσον οὐρανὸν ἀμφιβεβήκει,
<hom. il. 16.778>	τόφρα μάλ' ἀμφοτέρων βέλε' ἥπτετο, πῖπτε δὲ λαός:
<hom. il. 16.779>	ἦμος δ' ̓Ηέλιος μετενίσετο βουλυτὸν δέ,
<hom. il. 16.780>	καὶ τότε δή ῥ' ὑπὲρ αἶσαν ̓Αχαιοὶ φέρτεροι ἦσαν.
<hom. il. 16.781>	ἐκ μὲν Κεβριόνην βελέων ἥρωα ἔρυσσαν
<hom. il. 16.782>	Τρώων ἐξ ἐνοπῆς, καὶ ἀπ' ὤμων τεύχε' ἕλοντο,
<hom. il. 16.783>	Πάτροκλος δὲ Τρωσὶ κακὰ φρονέων ἐνόρουσε.
<hom. il. 16.784>	τρὶς μὲν ἔπειτ' ἐπόρουσε θοῷ ἀτάλαντος ̓́Αρηϊ
<hom. il. 16.785>	σμερδαλέα ἰάχων, τρὶς δ' ἐννέα φῶτας ἔπεφνεν.
<hom. il. 16.786>	ἀλλ' ὅτε δὴ τὸ τέταρτον ἐπέσσυτο δαίμονι ἶσος,
<hom. il. 16.787>	ἔνθ' ἄρα τοι Πάτροκλε φάνη βιότοιο τελευτή:
<hom. il. 16.788>	ἤντετο γάρ τοι Φοῖβος ἐνὶ κρατερῇ ὑσμίνῃ
<hom. il. 16.789>	δεινός: ὃ μὲν τὸν ἰόντα κατὰ κλόνον οὐκ ἐνόησεν,
<hom. il. 16.790>	ἠέρι γὰρ πολλῇ κεκαλυμμένος ἀντεβόλησε:
<hom. il. 16.791>	στῆ δ' ὄπιθεν, πλῆξεν δὲ μετάφρενον εὐρέε τ' ὤμω
<hom. il. 16.792>	χειρὶ καταπρηνεῖ, στρεφεδίνηθεν δέ οἱ ὄσσε.
<hom. il. 16.793>	τοῦ δ' ἀπὸ μὲν κρατὸς κυνέην βάλε Φοῖβος ̓Απόλλων:
<hom. il. 16.794>	ἣ δὲ κυλινδομένη καναχὴν ἔχε ποσσὶν ὑφ' ἵππων
<hom. il. 16.795>	αὐλῶπις τρυφάλεια, μιάνθησαν δὲ ἔθειραι
<hom. il. 16.796>	αἵματι καὶ κονίῃσι: πάρος γε μὲν οὐ θέμις ἦεν
<hom. il. 16.797>	ἱππόκομον πήληκα μιαίνεσθαι κονίῃσιν,
<hom. il. 16.798>	ἀλλ' ἀνδρὸς θείοιο κάρη χαρίεν τε μέτωπον
<hom. il. 16.799>	ῥύετ' ̓Αχιλλῆος: τότε δὲ Ζεὺς ̔́Εκτορι δῶκεν
<hom. il. 16.800>	ᾗ κεφαλῇ φορέειν, σχεδόθεν δέ οἱ ἦεν ὄλεθρος.
<hom. il. 16.801>	πᾶν δέ οἱ ἐν χείρεσσιν ἄγη δολιχόσκιον ἔγχος
<hom. il. 16.802>	βριθὺ μέγα στιβαρὸν κεκορυθμένον: αὐτὰρ ἀπ' ὤμων
<hom. il. 16.803>	ἀσπὶς σὺν τελαμῶνι χαμαὶ πέσε τερμιόεσσα.
<hom. il. 16.804>	λῦσε δέ οἱ θώρηκα ἄναξ Διὸς υἱὸς ̓Απόλλων.
<hom. il. 16.805>	τὸν δ' ἄτη φρένας εἷλε, λύθεν δ' ὑπὸ φαίδιμα γυῖα,
<hom. il. 16.806>	στῆ δὲ ταφών: ὄπιθεν δὲ μετάφρενον ὀξέϊ δουρὶ
<hom. il. 16.807>	ὤμων μεσσηγὺς σχεδόθεν βάλε Δάρδανος ἀνὴρ
<hom. il. 16.808>	Πανθοί̈δης Εὔφορβος, ὃς ἡλικίην ἐκέκαστο
<hom. il. 16.809>	ἔγχεί̈ θ' ἱπποσύνῃ τε πόδεσσί τε καρπαλίμοισι:
<hom. il. 16.810>	καὶ γὰρ δὴ τότε φῶτας ἐείκοσι βῆσεν ἀφ' ἵππων
<hom. il. 16.811>	πρῶτ' ἐλθὼν σὺν ὄχεσφι διδασκόμενος πολέμοιο:
<hom. il. 16.812>	ὅς τοι πρῶτος ἐφῆκε βέλος Πατρόκλεες ἱππεῦ
<hom. il. 16.813>	οὐδὲ δάμασς': ὃ μὲν αὖτις ἀνέδραμε, μίκτο δ' ὁμίλῳ,
<hom. il. 16.814>	ἐκ χροὸς ἁρπάξας δόρυ μείλινον, οὐδ' ὑπέμεινε
<hom. il. 16.815>	Πάτροκλον γυμνόν περ ἐόντ' ἐν δηϊοτῆτι.
<hom. il. 16.816>	Πάτροκλος δὲ θεοῦ πληγῇ καὶ δουρὶ δαμασθεὶς
<hom. il. 16.817>	ἂψ ἑτάρων εἰς ἔθνος ἐχάζετο κῆρ' ἀλεείνων.

<hom. il. 16.818>	̔́Εκτωρ δ' ὡς εἶδεν Πατροκλῆα μεγάθυμον
<hom. il. 16.819>	ἂψ ἀναχαζόμενον βεβλημένον ὀξέϊ χαλκῷ,
<hom. il. 16.820>	ἀγχίμολόν ῥά οἱ ἦλθε κατὰ στίχας, οὖτα δὲ δουρὶ
<hom. il. 16.821>	νείατον ἐς κενεῶνα, διὰ πρὸ δὲ χαλκὸν ἔλασσε:
<hom. il. 16.822>	δούπησεν δὲ πεσών, μέγα δ' ἤκαχε λαὸν ̓Αχαιῶν:
<hom. il. 16.823>	ὡς δ' ὅτε σῦν ἀκάμαντα λέων ἐβιήσατο χάρμῃ,
<hom. il. 16.824>	ὥ τ' ὄρεος κορυφῇσι μέγα φρονέοντε μάχεσθον
<hom. il. 16.825>	πίδακος ἀμφ' ὀλίγης: ἐθέλουσι δὲ πιέμεν ἄμφω:
<hom. il. 16.826>	πολλὰ δέ τ' ἀσθμαίνοντα λέων ἐδάμασσε βίηφιν:
<hom. il. 16.827>	ὣς πολέας πεφνόντα Μενοιτίου ἄλκιμον υἱὸν
<hom. il. 16.828>	̔́Εκτωρ Πριαμίδης σχεδὸν ἔγχεϊ θυμὸν ἀπηύρα,
<hom. il. 16.829>	καί οἱ ἐπευχόμενος ἔπεα πτερόεντα προσηύδα:
<hom. il. 16.830>	Πάτροκλ' ἦ που ἔφησθα πόλιν κεραϊξέμεν ἁμήν,
<hom. il. 16.831>	Τρωϊάδας δὲ γυναῖκας ἐλεύθερον ἦμαρ ἀπούρας
<hom. il. 16.832>	ἄξειν ἐν νήεσσι φίλην ἐς πατρίδα γαῖαν
<hom. il. 16.833>	νήπιε: τάων δὲ πρόσθ' ̔́Εκτορος ὠκέες ἵπποι
<hom. il. 16.834>	ποσσὶν ὀρωρέχαται πολεμίζειν: ἔγχεϊ δ' αὐτὸς
<hom. il. 16.835>	Τρωσὶ φιλοπτολέμοισι μεταπρέπω, ὅ σφιν ἀμύνω
<hom. il. 16.836>	ἦμαρ ἀναγκαῖον: σὲ δέ τ' ἐνθάδε γῦπες ἔδονται.
<hom. il. 16.837>	ἆ δείλ', οὐδέ τοι ἐσθλὸς ἐὼν χραίσμησεν ̓Αχιλλεύς,
<hom. il. 16.838>	ὅς πού τοι μάλα πολλὰ μένων ἐπετέλλετ' ἰόντι:
<hom. il. 16.839>	μή μοι πρὶν ἰέναι Πατρόκλεες ἱπποκέλευθε
<hom. il. 16.840>	νῆας ἔπι γλαφυρὰς πρὶν ̔́Εκτορος ἀνδροφόνοιο
<hom. il. 16.841>	αἱματόεντα χιτῶνα περὶ στήθεσσι δαί̈ξαι.
<hom. il. 16.842>	ὥς πού σε προσέφη, σοὶ δὲ φρένας ἄφρονι πεῖθε.

<hom. il. 16.843>	τὸν δ' ὀλιγοδρανέων προσέφης Πατρόκλεες ἱππεῦ:
<hom. il. 16.844>	ἤδη νῦν ̔́Εκτορ μεγάλ' εὔχεο: σοὶ γὰρ ἔδωκε
<hom. il. 16.845>	νίκην Ζεὺς Κρονίδης καὶ ̓Απόλλων, οἵ με δάμασσαν
<hom. il. 16.846>	ῥηιδίως: αὐτοὶ γὰρ ἀπ' ὤμων τεύχε' ἕλοντο.
<hom. il. 16.847>	τοιοῦτοι δ' εἴ πέρ μοι ἐείκοσιν ἀντεβόλησαν,
<hom. il. 16.848>	πάντές κ' αὐτόθ' ὄλοντο ἐμῷ ὑπὸ δουρὶ δαμέντες.
<hom. il. 16.849>	ἀλλά με μοῖρ' ὀλοὴ καὶ Λητοῦς ἔκτανεν υἱός,
<hom. il. 16.850>	ἀνδρῶν δ' Εὔφορβος: σὺ δέ με τρίτος ἐξεναρίζεις.
<hom. il. 16.851>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
<hom. il. 16.852>	οὔ θην οὐδ' αὐτὸς δηρὸν βέῃ, ἀλλά τοι ἤδη
<hom. il. 16.853>	ἄγχι παρέστηκεν θάνατος καὶ μοῖρα κραταιὴ
<hom. il. 16.854>	χερσὶ δαμέντ' ̓Αχιλῆος ἀμύμονος Αἰακίδαο.

<hom. il. 16.855>	ὣς ἄρα μιν εἰπόντα τέλος θανάτοιο κάλυψε:
<hom. il. 16.856>	ψυχὴ δ' ἐκ ῥεθέων πταμένη ̓́Αϊδος δὲ βεβήκει
<hom. il. 16.857>	ὃν πότμον γοόωσα λιποῦς' ἀνδροτῆτα καὶ ἥβην.
<hom. il. 16.858>	τὸν καὶ τεθνηῶτα προσηύδα φαίδιμος ̔́Εκτωρ:
<hom. il. 16.859>	Πατρόκλεις τί νύ μοι μαντεύεαι αἰπὺν ὄλεθρον;
<hom. il. 16.860>	τίς δ' οἶδ' εἴ κ' ̓Αχιλεὺς Θέτιδος πάϊς ἠϋκόμοιο
<hom. il. 16.861>	φθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι;

<hom. il. 16.862>	ὣς ἄρα φωνήσας δόρυ χάλκεον ἐξ ὠτειλῆς
<hom. il. 16.863>	εἴρυσε λὰξ προσβάς, τὸν δ' ὕπτιον ὦς' ἀπὸ δουρός.
<hom. il. 16.864>	αὐτίκα δὲ ξὺν δουρὶ μετ' Αὐτομέδοντα βεβήκει
<hom. il. 16.865>	ἀντίθεον θεράποντα ποδώκεος Αἰακίδαο:
<hom. il. 16.866>	ἵετο γὰρ βαλέειν: τὸν δ' ἔκφερον ὠκέες ἵπποι
<hom. il. 16.867>	ἄμβροτοι, οὓς Πηλῆϊ θεοὶ δόσαν ἀγλαὰ δῶρα.

<hom. il. 17.1>	οὐδ' ἔλαθ' ̓Ατρέος υἱὸν ἀρηί̈φιλον Μενέλαον
<hom. il. 17.2>	Πάτροκλος Τρώεσσι δαμεὶς ἐν δηϊοτῆτι.
<hom. il. 17.3>	βῆ δὲ διὰ προμάχων κεκορυθμένος αἴθοπι χαλκῷ,
<hom. il. 17.4>	ἀμφὶ δ' ἄρ' αὐτῷ βαῖν' ὥς τις περὶ πόρτακι μήτηρ
<hom. il. 17.5>	πρωτοτόκος κινυρὴ οὐ πρὶν εἰδυῖα τόκοιο:
<hom. il. 17.6>	ὣς περὶ Πατρόκλῳ βαῖνε ξανθὸς Μενέλαος.
<hom. il. 17.7>	πρόσθε δέ οἱ δόρυ τ' ἔσχε καὶ ἀσπίδα πάντος' ἐί̈σην,
<hom. il. 17.8>	τὸν κτάμεναι μεμαὼς ὅς τις τοῦ γ' ἀντίος ἔλθοι.
<hom. il. 17.9>	οὐδ' ἄρα Πάνθου υἱὸς ἐϋμμελίης ἀμέλησε
<hom. il. 17.10>	Πατρόκλοιο πεσόντος ἀμύμονος: ἄγχι δ' ἄρ' αὐτοῦ
<hom. il. 17.11>	ἔστη, καὶ προσέειπεν ἀρηί̈φιλον Μενέλαον:
<hom. il. 17.12>	̓Ατρεί̈δη Μενέλαε διοτρεφὲς ὄρχαμε λαῶν
<hom. il. 17.13>	χάζεο, λεῖπε δὲ νεκρόν, ἔα δ' ἔναρα βροτόεντα:
<hom. il. 17.14>	οὐ γάρ τις πρότερος Τρώων κλειτῶν τ' ἐπικούρων
<hom. il. 17.15>	Πάτροκλον βάλε δουρὶ κατὰ κρατερὴν ὑσμίνην:
<hom. il. 17.16>	τώ με ἔα κλέος ἐσθλὸν ἐνὶ Τρώεσσιν ἀρέσθαι,
<hom. il. 17.17>	μή σε βάλω, ἀπὸ δὲ μελιηδέα θυμὸν ἕλωμαι.

<hom. il. 17.18>	τὸν δὲ μέγ' ὀχθήσας προσέφη ξανθὸς Μενέλαος:
<hom. il. 17.19>	Ζεῦ πάτερ οὐ μὲν καλὸν ὑπέρβιον εὐχετάασθαι.
<hom. il. 17.20>	οὔτ' οὖν παρδάλιος τόσσον μένος οὔτε λέοντος
<hom. il. 17.21>	οὔτε συὸς κάπρου ὀλοόφρονος, οὗ τε μέγιστος
<hom. il. 17.22>	θυμὸς ἐνὶ στήθεσσι περὶ σθένεϊ βλεμεαίνει,
<hom. il. 17.23>	ὅσσον Πάνθου υἷες ἐϋμμελίαι φρονέουσιν.
<hom. il. 17.24>	οὐδὲ μὲν οὐδὲ βίη ̔Υπερήνορος ἱπποδάμοιο
<hom. il. 17.25>	ἧς ἥβης ἀπόνηθ', ὅτε μ' ὤνατο καί μ' ὑπέμεινε
<hom. il. 17.26>	καί μ' ἔφατ' ἐν Δαναοῖσιν ἐλέγχιστον πολεμιστὴν
<hom. il. 17.27>	ἔμμεναι: οὐδέ ἕ φημι πόδεσσί γε οἷσι κιόντα
<hom. il. 17.28>	εὐφρῆναι ἄλοχόν τε φίλην κεδνούς τε τοκῆας.
<hom. il. 17.29>	ὥς θην καὶ σὸν ἐγὼ λύσω μένος εἴ κέ μευ ἄντα
<hom. il. 17.30>	στήῃς: ἀλλά ς' ἔγωγ' ἀναχωρήσαντα κελεύω
<hom. il. 17.31>	ἐς πληθὺν ἰέναι, μηδ' ἀντίος ἵστας' ἐμεῖο
<hom. il. 17.32>	πρίν τι κακὸν παθέειν: ῥεχθὲν δέ τε νήπιος ἔγνω.

<hom. il. 17.33>	ὣς φάτο, τὸν δ' οὐ πεῖθεν: ἀμειβόμενος δὲ προσηύδα:
<hom. il. 17.34>	νῦν μὲν δὴ Μενέλαε διοτρεφὲς ἦ μάλα τείσεις
<hom. il. 17.35>	γνωτὸν ἐμὸν τὸν ἔπεφνες, ἐπευχόμενος δ' ἀγορεύεις,
<hom. il. 17.36>	χήρωσας δὲ γυναῖκα μυχῷ θαλάμοιο νέοιο,
<hom. il. 17.37>	ἀρητὸν δὲ τοκεῦσι γόον καὶ πένθος ἔθηκας.
<hom. il. 17.38>	ἦ κέ σφιν δειλοῖσι γόου κατάπαυμα γενοίμην
<hom. il. 17.39>	εἴ κεν ἐγὼ κεφαλήν τε τεὴν καὶ τεύχε' ἐνείκας
<hom. il. 17.40>	Πάνθῳ ἐν χείρεσσι βάλω καὶ Φρόντιδι δίῃ.
<hom. il. 17.41>	ἀλλ' οὐ μὰν ἔτι δηρὸν ἀπείρητος πόνος ἔσται
<hom. il. 17.42>	οὐδ' ἔτ' ἀδήριτος ἤτ' ἀλκῆς ἤτε φόβοιο.

<hom. il. 17.43>	ὣς εἰπὼν οὔτησε κατ' ἀσπίδα πάντος' ἐί̈σην:
<hom. il. 17.44>	οὐδ' ἔρρηξεν χαλκός, ἀνεγνάμφθη δέ οἱ αἰχμὴ
<hom. il. 17.45>	ἀσπίδ' ἐνὶ κρατερῇ: ὃ δὲ δεύτερος ὄρνυτο χαλκῷ
<hom. il. 17.46>	̓Ατρεί̈δης Μενέλαος ἐπευξάμενος Διὶ πατρί:
<hom. il. 17.47>	ἂψ δ' ἀναχαζομένοιο κατὰ στομάχοιο θέμεθλα
<hom. il. 17.48>	νύξ', ἐπὶ δ' αὐτὸς ἔρεισε βαρείῃ χειρὶ πιθήσας:
<hom. il. 17.49>	ἀντικρὺ δ' ἁπαλοῖο δι' αὐχένος ἤλυθ' ἀκωκή,
<hom. il. 17.50>	δούπησεν δὲ πεσών, ἀράβησε δὲ τεύχε' ἐπ' αὐτῷ.
<hom. il. 17.51>	αἵματί οἱ δεύοντο κόμαι Χαρίτεσσιν ὁμοῖαι
<hom. il. 17.52>	πλοχμοί θ', οἳ χρυσῷ τε καὶ ἀργύρῳ ἐσφήκωντο.
<hom. il. 17.53>	οἷον δὲ τρέφει ἔρνος ἀνὴρ ἐριθηλὲς ἐλαίης
<hom. il. 17.54>	χώρῳ ἐν οἰοπόλῳ, ὅθ' ἅλις ἀναβέβροχεν ὕδωρ,
<hom. il. 17.55>	καλὸν τηλεθάον: τὸ δέ τε πνοιαὶ δονέουσι
<hom. il. 17.56>	παντοίων ἀνέμων, καί τε βρύει ἄνθεϊ λευκῷ:
<hom. il. 17.57>	ἐλθὼν δ' ἐξαπίνης ἄνεμος σὺν λαίλαπι πολλῇ
<hom. il. 17.58>	βόθρου τ' ἐξέστρεψε καὶ ἐξετάνυσς' ἐπὶ γαίῃ:
<hom. il. 17.59>	τοῖον Πάνθου υἱὸν ἐϋμμελίην Εὔφορβον
<hom. il. 17.60>	̓Ατρεί̈δης Μενέλαος ἐπεὶ κτάνε τεύχε' ἐσύλα.

<hom. il. 17.61>	ὡς δ' ὅτε τίς τε λέων ὀρεσίτροφος ἀλκὶ πεποιθὼς
<hom. il. 17.62>	βοσκομένης ἀγέλης βοῦν ἁρπάσῃ ἥ τις ἀρίστη:
<hom. il. 17.63>	τῆς δ' ἐξ αὐχέν' ἔαξε λαβὼν κρατεροῖσιν ὀδοῦσι
<hom. il. 17.64>	πρῶτον, ἔπειτα δέ θ' αἷμα καὶ ἔγκατα πάντα λαφύσσει
<hom. il. 17.65>	δῃῶν: ἀμφὶ δὲ τόν γε κύνες τ' ἄνδρές τε νομῆες
<hom. il. 17.66>	πολλὰ μάλ' ἰύζουσιν ἀπόπροθεν οὐδ' ἐθέλουσιν
<hom. il. 17.67>	ἀντίον ἐλθέμεναι: μάλα γὰρ χλωρὸν δέος αἱρεῖ:
<hom. il. 17.68>	ὣς τῶν οὔ τινι θυμὸς ἐνὶ στήθεσσιν ἐτόλμα
<hom. il. 17.69>	ἀντίον ἐλθέμεναι Μενελάου κυδαλίμοιο.
<hom. il. 17.70>	ἔνθά κε ῥεῖα φέροι κλυτὰ τεύχεα Πανθοί̈δαο
<hom. il. 17.71>	̓Ατρεί̈δης, εἰ μή οἱ ἀγάσσατο Φοῖβος ̓Απόλλων,
<hom. il. 17.72>	ὅς ῥά οἱ ̔́Εκτορ' ἐπῶρσε θοῷ ἀτάλαντον ̓́Αρηϊ
<hom. il. 17.73>	ἀνέρι εἰσάμενος Κικόνων ἡγήτορι Μέντῃ:
<hom. il. 17.74>	καί μιν φωνήσας ἔπεα πτερόεντα προσηύδα:
<hom. il. 17.75>	̔́Εκτορ νῦν σὺ μὲν ὧδε θέεις ἀκίχητα διώκων
<hom. il. 17.76>	ἵππους Αἰακίδαο δαί̈φρονος: οἳ δ' ἀλεγεινοὶ
<hom. il. 17.77>	ἀνδράσι γε θνητοῖσι δαμήμεναι ἠδ' ὀχέεσθαι
<hom. il. 17.78>	ἄλλῳ γ' ἢ ̓Αχιλῆϊ, τὸν ἀθανάτη τέκε μήτηρ.
<hom. il. 17.79>	τόφρα δέ τοι Μενέλαος ἀρήϊος ̓Ατρέος υἱὸς
<hom. il. 17.80>	Πατρόκλῳ περιβὰς Τρώων τὸν ἄριστον ἔπεφνε
<hom. il. 17.81>	Πανθοί̈δην Εὔφορβον, ἔπαυσε δὲ θούριδος ἀλκῆς.

<hom. il. 17.82>	ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,
<hom. il. 17.83>	̔́Εκτορα δ' αἰνὸν ἄχος πύκασε φρένας ἀμφὶ μελαίνας:
<hom. il. 17.84>	πάπτηνεν δ' ἄρ' ἔπειτα κατὰ στίχας, αὐτίκα δ' ἔγνω
<hom. il. 17.85>	τὸν μὲν ἀπαινύμενον κλυτὰ τεύχεα, τὸν δ' ἐπὶ γαίῃ
<hom. il. 17.86>	κείμενον: ἔρρει δ' αἷμα κατ' οὐταμένην ὠτειλήν.
<hom. il. 17.87>	βῆ δὲ διὰ προμάχων κεκορυθμένος αἴθοπι χαλκῷ
<hom. il. 17.88>	ὀξέα κεκλήγων φλογὶ εἴκελος ̔Ηφαίστοιο
<hom. il. 17.89>	ἀσβέστῳ: οὐδ' υἱὸν λάθεν ̓Ατρέος ὀξὺ βοήσας:
<hom. il. 17.90>	ὀχθήσας δ' ἄρα εἶπε πρὸς ὃν μεγαλήτορα θυμόν:
<hom. il. 17.91>	ὤ μοι ἐγὼν εἰ μέν κε λίπω κάτα τεύχεα καλὰ
<hom. il. 17.92>	Πάτροκλόν θ', ὃς κεῖται ἐμῆς ἕνεκ' ἐνθάδε τιμῆς,
<hom. il. 17.93>	μή τίς μοι Δαναῶν νεμεσήσεται ὅς κεν ἴδηται.
<hom. il. 17.94>	εἰ δέ κεν ̔́Εκτορι μοῦνος ἐὼν καὶ Τρωσὶ μάχωμαι
<hom. il. 17.95>	αἰδεσθείς, μή πώς με περιστήως' ἕνα πολλοί:
<hom. il. 17.96>	Τρῶας δ' ἐνθάδε πάντας ἄγει κορυθαίολος ̔́Εκτωρ.
<hom. il. 17.97>	ἀλλὰ τί ἤ μοι ταῦτα φίλος διελέξατο θυμός;
<hom. il. 17.98>	ὁππότ' ἀνὴρ ἐθέλῃ πρὸς δαίμονα φωτὶ μάχεσθαι
<hom. il. 17.99>	ὅν κε θεὸς τιμᾷ, τάχα οἱ μέγα πῆμα κυλίσθη.
<hom. il. 17.100>	τώ μ' οὔ τις Δαναῶν νεμεσήσεται ὅς κεν ἴδηται
<hom. il. 17.101>	̔́Εκτορι χωρήσαντ', ἐπεὶ ἐκ θεόφιν πολεμίζει.
<hom. il. 17.102>	εἰ δέ που Αἴαντός γε βοὴν ἀγαθοῖο πυθοίμην,
<hom. il. 17.103>	ἄμφω κ' αὖτις ἰόντες ἐπιμνησαίμεθα χάρμης
<hom. il. 17.104>	καὶ πρὸς δαίμονά περ, εἴ πως ἐρυσαίμεθα νεκρὸν
<hom. il. 17.105>	Πηλεί̈δῃ ̓Αχιλῆϊ: κακῶν δέ κε φέρτατον εἴη.

<hom. il. 17.106>	εἷος ὁ ταῦθ' ὅρμαινε κατὰ φρένα καὶ κατὰ θυμὸν
<hom. il. 17.107>	τόφρα δ' ἐπὶ Τρώων στίχες ἤλυθον: ἦρχε δ' ἄρ' ̔́Εκτωρ.
<hom. il. 17.108>	αὐτὰρ ὅ γ' ἐξοπίσω ἀνεχάζετο, λεῖπε δὲ νεκρὸν
<hom. il. 17.109>	ἐντροπαλιζόμενος ὥς τε λὶς ἠϋγένειος,
<hom. il. 17.110>	ὅν ῥα κύνες τε καὶ ἄνδρες ἀπὸ σταθμοῖο δίωνται
<hom. il. 17.111>	ἔγχεσι καὶ φωνῇ: τοῦ δ' ἐν φρεσὶν ἄλκιμον ἦτορ
<hom. il. 17.112>	παχνοῦται, ἀέκων δέ τ' ἔβη ἀπὸ μεσσαύλοιο:
<hom. il. 17.113>	ὣς ἀπὸ Πατρόκλοιο κίε ξανθὸς Μενέλαος.
<hom. il. 17.114>	στῆ δὲ μεταστρεφθεὶς ἐπεὶ ἵκετο ἔθνος ἑταίρων
<hom. il. 17.115>	παπταίνων Αἴαντα μέγαν Τελαμώνιον υἱόν.
<hom. il. 17.116>	τὸν δὲ μάλ' αἶψ' ἐνόησε μάχης ἐπ' ἀριστερὰ πάσης
<hom. il. 17.117>	θαρσύνονθ' ἑτάρους καὶ ἐποτρύνοντα μάχεσθαι:
<hom. il. 17.118>	θεσπέσιον γάρ σφιν φόβον ἔμβαλε Φοῖβος ̓Απόλλων:
<hom. il. 17.119>	βῆ δὲ θέειν, εἶθαρ δὲ παριστάμενος ἔπος ηὔδα.
<hom. il. 17.120>	Αἶαν δεῦρο πέπον, περὶ Πατρόκλοιο θανόντος
<hom. il. 17.121>	σπεύσομεν, αἴ κε νέκυν περ ̓Αχιλλῆϊ προφέρωμεν
<hom. il. 17.122>	γυμνόν: ἀτὰρ τά γε τεύχε' ἔχει κορυθαίολος ̔́Εκτωρ.

<hom. il. 17.123>	ὣς ἔφατ', Αἴαντι δὲ δαί̈φρονι θυμὸν ὄρινε:
<hom. il. 17.124>	βῆ δὲ διὰ προμάχων, ἅμα δὲ ξανθὸς Μενέλαος.
<hom. il. 17.125>	̔́Εκτωρ μὲν Πάτροκλον ἐπεὶ κλυτὰ τεύχε' ἀπηύρα,
<hom. il. 17.126>	ἕλχ' ἵν' ἀπ' ὤμοιιν κεφαλὴν τάμοι ὀξέϊ χαλκῷ,
<hom. il. 17.127>	τὸν δὲ νέκυν Τρῳῇσιν ἐρυσσάμενος κυσὶ δοίη.
<hom. il. 17.128>	Αἴας δ' ἐγγύθεν ἦλθε φέρων σάκος ἠύ̈τε πύργον:
<hom. il. 17.129>	̔́Εκτωρ δ' ἂψ ἐς ὅμιλον ἰὼν ἀνεχάζεθ' ἑταίρων,
<hom. il. 17.130>	ἐς δίφρον δ' ἀνόρουσε: δίδου δ' ὅ γε τεύχεα καλὰ
<hom. il. 17.131>	Τρωσὶ φέρειν προτὶ ἄστυ, μέγα κλέος ἔμμεναι αὐτῷ.
<hom. il. 17.132>	Αἴας δ' ἀμφὶ Μενοιτιάδῃ σάκος εὐρὺ καλύψας
<hom. il. 17.133>	ἑστήκει ὥς τίς τε λέων περὶ οἷσι τέκεσσιν,
<hom. il. 17.134>	ᾧ ῥά τε νήπι' ἄγοντι συναντήσωνται ἐν ὕλῃ
<hom. il. 17.135>	ἄνδρες ἐπακτῆρες: ὃ δέ τε σθένεϊ βλεμεαίνει,
<hom. il. 17.136>	πᾶν δέ τ' ἐπισκύνιον κάτω ἕλκεται ὄσσε καλύπτων:
<hom. il. 17.137>	ὣς Αἴας περὶ Πατρόκλῳ ἥρωϊ βεβήκει.
<hom. il. 17.138>	̓Ατρεί̈δης δ' ἑτέρωθεν ἀρηί̈φιλος Μενέλαος
<hom. il. 17.139>	ἑστήκει, μέγα πένθος ἐνὶ στήθεσσιν ἀέξων.

<hom. il. 17.140>	Γλαῦκος δ' ̔Ιππολόχοιο πάϊς Λυκίων ἀγὸς ἀνδρῶν
<hom. il. 17.141>	̔́Εκτορ' ὑπόδρα ἰδὼν χαλεπῷ ἠνίπαπε μύθῳ:
<hom. il. 17.142>	̔́Εκτορ εἶδος ἄριστε μάχης ἄρα πολλὸν ἐδεύεο.
<hom. il. 17.143>	ἦ ς' αὔτως κλέος ἐσθλὸν ἔχει φύξηλιν ἐόντα.
<hom. il. 17.144>	φράζεο νῦν ὅππως κε πόλιν καὶ ἄστυ σαώσῃς
<hom. il. 17.145>	οἶος σὺν λαοῖς τοὶ ̓Ιλίῳ ἐγγεγάασιν:
<hom. il. 17.146>	οὐ γάρ τις Λυκίων γε μαχησόμενος Δαναοῖσιν
<hom. il. 17.147>	εἶσι περὶ πτόλιος, ἐπεὶ οὐκ ἄρα τις χάρις ἦεν
<hom. il. 17.148>	μάρνασθαι δηί̈οισιν ἐπ' ἀνδράσι νωλεμὲς αἰεί.
<hom. il. 17.149>	πῶς κε σὺ χείρονα φῶτα σαώσειας μεθ' ὅμιλον
<hom. il. 17.150>	σχέτλι', ἐπεὶ Σαρπηδόν' ἅμα ξεῖνον καὶ ἑταῖρον
<hom. il. 17.151>	κάλλιπες ̓Αργείοισιν ἕλωρ καὶ κύρμα γενέσθαι,
<hom. il. 17.152>	ὅς τοι πόλλ' ὄφελος γένετο πτόλεί̈ τε καὶ αὐτῷ
<hom. il. 17.153>	ζωὸς ἐών: νῦν δ' οὔ οἱ ἀλαλκέμεναι κύνας ἔτλης.
<hom. il. 17.154>	τὼ νῦν εἴ τις ἐμοὶ Λυκίων ἐπιπείσεται ἀνδρῶν
<hom. il. 17.155>	οἴκαδ' ἴμεν, Τροίῃ δὲ πεφήσεται αἰπὺς ὄλεθρος.
<hom. il. 17.156>	εἰ γὰρ νῦν Τρώεσσι μένος πολυθαρσὲς ἐνείη
<hom. il. 17.157>	ἄτρομον, οἷόν τ' ἄνδρας ἐσέρχεται οἳ περὶ πάτρης
<hom. il. 17.158>	ἀνδράσι δυσμενέεσσι πόνον καὶ δῆριν ἔθεντο,
<hom. il. 17.159>	αἶψά κε Πάτροκλον ἐρυσαίμεθα ̓́Ιλιον εἴσω.
<hom. il. 17.160>	εἰ δ' οὗτος προτὶ ἄστυ μέγα Πριάμοιο ἄνακτος
<hom. il. 17.161>	ἔλθοι τεθνηὼς καί μιν ἐρυσαίμεθα χάρμης,
<hom. il. 17.162>	αἶψά κεν ̓Αργεῖοι Σαρπηδόνος ἔντεα καλὰ
<hom. il. 17.163>	λύσειαν, καί κ' αὐτὸν ἀγοίμεθα ̓́Ιλιον εἴσω:
<hom. il. 17.164>	τοίου γὰρ θεράπων πέφατ' ἀνέρος, ὃς μέγ' ἄριστος
<hom. il. 17.165>	̓Αργείων παρὰ νηυσὶ καὶ ἀγχέμαχοι θεράποντες.
<hom. il. 17.166>	ἀλλὰ σύ γ' Αἴαντος μεγαλήτορος οὐκ ἐτάλασσας
<hom. il. 17.167>	στήμεναι ἄντα κατ' ὄσσε ἰδὼν δηί̈ων ἐν ἀϋτῇ,
<hom. il. 17.168>	οὐδ' ἰθὺς μαχέσασθαι, ἐπεὶ σέο φέρτερός ἐστι.

<hom. il. 17.169>	τὸν δ' ἄρ' ὑπόδρα ἰδὼν προσέφη κορυθαίολος ̔́Εκτωρ:
<hom. il. 17.170>	Γλαῦκε τί ἢ δὲ σὺ τοῖος ἐὼν ὑπέροπλον ἔειπες;
<hom. il. 17.171>	ὢ πόποι ἦ τ' ἐφάμην σὲ περὶ φρένας ἔμμεναι ἄλλων
<hom. il. 17.172>	τῶν ὅσσοι Λυκίην ἐριβώλακα ναιετάουσι:
<hom. il. 17.173>	νῦν δέ σευ ὠνοσάμην πάγχυ φρένας οἷον ἔειπες,
<hom. il. 17.174>	ὅς τέ με φῂς Αἴαντα πελώριον οὐχ ὑπομεῖναι.
<hom. il. 17.175>	οὔ τοι ἐγὼν ἔρριγα μάχην οὐδὲ κτύπον ἵππων:
<hom. il. 17.176>	ἀλλ' αἰεί τε Διὸς κρείσσων νόος αἰγιόχοιο,
<hom. il. 17.177>	ὅς τε καὶ ἄλκιμον ἄνδρα φοβεῖ καὶ ἀφείλετο νίκην
<hom. il. 17.178>	ῥηϊδίως, ὁτὲ δ' αὐτὸς ἐποτρύνει μαχέσασθαι.
<hom. il. 17.179>	ἀλλ' ἄγε δεῦρο πέπον, παρ' ἔμ' ἵστασο καὶ ἴδε ἔργον,
<hom. il. 17.180>	ἠὲ πανημέριος κακὸς ἔσσομαι, ὡς ἀγορεύεις,
<hom. il. 17.181>	ἦ τινα καὶ Δαναῶν ἀλκῆς μάλα περ μεμαῶτα
<hom. il. 17.182>	σχήσω ἀμυνέμεναι περὶ Πατρόκλοιο θανόντος.

<hom. il. 17.183>	ὣς εἰπὼν Τρώεσσιν ἐκέκλετο μακρὸν ἀύ̈σας:
<hom. il. 17.184>	Τρῶες καὶ Λύκιοι καὶ Δάρδανοι ἀγχιμαχηταί,
<hom. il. 17.185>	ἀνέρες ἔστε φίλοι, μνήσασθε δὲ θούριδος ἀλκῆς,
<hom. il. 17.186>	ὄφρ' ἂν ἐγὼν ̓Αχιλῆος ἀμύμονος ἔντεα δύω
<hom. il. 17.187>	καλά, τὰ Πατρόκλοιο βίην ἐνάριξα κατακτάς.

<hom. il. 17.188>	ὣς ἄρα φωνήσας ἀπέβη κορυθαίολος ̔́Εκτωρ
<hom. il. 17.189>	δηί̈ου ἐκ πολέμοιο: θέων δ' ἐκίχανεν ἑταίρους
<hom. il. 17.190>	ὦκα μάλ' οὔ πω τῆλε ποσὶ κραιπνοῖσι μετασπών,
<hom. il. 17.191>	οἳ προτὶ ἄστυ φέρον κλυτὰ τεύχεα Πηλεί̈ωνος.
<hom. il. 17.192>	στὰς δ' ἀπάνευθε μάχης πολυδακρύου ἔντε' ἄμειβεν:
<hom. il. 17.193>	ἤτοι ὃ μὲν τὰ ἃ δῶκε φέρειν προτὶ ̓́Ιλιον ἱρὴν
<hom. il. 17.194>	Τρωσὶ φιλοπτολέμοισιν, ὃ δ' ἄμβροτα τεύχεα δῦνε
<hom. il. 17.195>	Πηλεί̈δεω ̓Αχιλῆος ἅ οἱ θεοὶ Οὐρανίωνες
<hom. il. 17.196>	πατρὶ φίλῳ ἔπορον: ὃ δ' ἄρα ᾧ παιδὶ ὄπασσε
<hom. il. 17.197>	γηράς: ἀλλ' οὐχ υἱὸς ἐν ἔντεσι πατρὸς ἐγήρα.

<hom. il. 17.198>	τὸν δ' ὡς οὖν ἀπάνευθεν ἴδεν νεφεληγερέτα Ζεὺς
<hom. il. 17.199>	τεύχεσι Πηλεί̈δαο κορυσσόμενον θείοιο,
<hom. il. 17.200>	κινήσας ῥα κάρη προτὶ ὃν μυθήσατο θυμόν:
<hom. il. 17.201>	ἆ δείλ' οὐδέ τί τοι θάνατος καταθύμιός ἐστιν
<hom. il. 17.202>	ὃς δή τοι σχεδὸν εἶσι: σὺ δ' ἄμβροτα τεύχεα δύνεις
<hom. il. 17.203>	ἀνδρὸς ἀριστῆος, τόν τε τρομέουσι καὶ ἄλλοι:
<hom. il. 17.204>	τοῦ δὴ ἑταῖρον ἔπεφνες ἐνηέα τε κρατερόν τε,
<hom. il. 17.205>	τεύχεα δ' οὐ κατὰ κόσμον ἀπὸ κρατός τε καὶ ὤμων
<hom. il. 17.206>	εἵλευ: ἀτάρ τοι νῦν γε μέγα κράτος ἐγγυαλίξω,
<hom. il. 17.207>	τῶν ποινὴν ὅ τοι οὔ τι μάχης ἐκνοστήσαντι
<hom. il. 17.208>	δέξεται ̓Ανδρομάχη κλυτὰ τεύχεα Πηλεί̈ωνος.

<hom. il. 17.209>	ἦ καὶ κυανέῃσιν ἐπ' ὀφρύσι νεῦσε Κρονίων.
<hom. il. 17.210>	̔́Εκτορι δ' ἥρμοσε τεύχε' ἐπὶ χροί̈, δῦ δέ μιν ̓́Αρης
<hom. il. 17.211>	δεινὸς ἐνυάλιος, πλῆσθεν δ' ἄρα οἱ μέλε' ἐντὸς
<hom. il. 17.212>	ἀλκῆς καὶ σθένεος: μετὰ δὲ κλειτοὺς ἐπικούρους
<hom. il. 17.213>	βῆ ῥα μέγα ἰάχων: ἰνδάλλετο δέ σφισι πᾶσι
<hom. il. 17.214>	τεύχεσι λαμπόμενος μεγαθύμου Πηλεί̈ωνος.
<hom. il. 17.215>	ὄτρυνεν δὲ ἕκαστον ἐποιχόμενος ἐπέεσσι
<hom. il. 17.216>	Μέσθλην τε Γλαῦκόν τε Μέδοντά τε Θερσίλοχόν τε
<hom. il. 17.217>	̓Αστεροπαῖόν τε Δεισήνορά θ' ̔Ιππόθοόν τε
<hom. il. 17.218>	Φόρκυν τε Χρομίον τε καὶ ̓́Εννομον οἰωνιστήν:
<hom. il. 17.219>	τοὺς ὅ γ' ἐποτρύνων ἔπεα πτερόεντα προσηύδα:
<hom. il. 17.220>	κέκλυτε μυρία φῦλα περικτιόνων ἐπικούρων:
<hom. il. 17.221>	οὐ γὰρ ἐγὼ πληθὺν διζήμενος οὐδὲ χατίζων
<hom. il. 17.222>	ἐνθάδ' ἀφ' ὑμετέρων πολίων ἤγειρα ἕκαστον,
<hom. il. 17.223>	ἀλλ' ἵνα μοι Τρώων ἀλόχους καὶ νήπια τέκνα
<hom. il. 17.224>	προφρονέως ῥύοισθε φιλοπτολέμων ὑπ' ̓Αχαιῶν.
<hom. il. 17.225>	τὰ φρονέων δώροισι κατατρύχω καὶ ἐδωδῇ
<hom. il. 17.226>	λαούς, ὑμέτερον δὲ ἑκάστου θυμὸν ἀέξω.
<hom. il. 17.227>	τώ τις νῦν ἰθὺς τετραμμένος ἢ ἀπολέσθω
<hom. il. 17.228>	ἠὲ σαωθήτω: ἣ γὰρ πολέμου ὀαριστύς.
<hom. il. 17.229>	ὃς δέ κε Πάτροκλον καὶ τεθνηῶτά περ ἔμπης
<hom. il. 17.230>	Τρῶας ἐς ἱπποδάμους ἐρύσῃ, εἴξῃ δέ οἱ Αἴας,
<hom. il. 17.231>	ἥμισυ τῷ ἐνάρων ἀποδάσσομαι, ἥμισυ δ' αὐτὸς
<hom. il. 17.232>	ἕξω ἐγώ: τὸ δέ οἱ κλέος ἔσσεται ὅσσον ἐμοί περ.

<hom. il. 17.233>	ὣς ἔφαθ', οἳ δ' ἰθὺς Δαναῶν βρίσαντες ἔβησαν
<hom. il. 17.234>	δούρατ' ἀνασχόμενοι: μάλα δέ σφισιν ἔλπετο θυμὸς
<hom. il. 17.235>	νεκρὸν ὑπ' Αἴαντος ἐρύειν Τελαμωνιάδαο
<hom. il. 17.236>	νήπιοι: ἦ τε πολέσσιν ἐπ' αὐτῷ θυμὸν ἀπηύρα.
<hom. il. 17.237>	καὶ τότ' ἄρ' Αἴας εἶπε βοὴν ἀγαθὸν Μενέλαον:
<hom. il. 17.238>	ὦ πέπον ὦ Μενέλαε διοτρεφὲς οὐκέτι νῶϊ
<hom. il. 17.239>	ἔλπομαι αὐτώ περ νοστησέμεν ἐκ πολέμοιο.
<hom. il. 17.240>	οὔ τι τόσον νέκυος περιδείδια Πατρόκλοιο,
<hom. il. 17.241>	ὅς κε τάχα Τρώων κορέει κύνας ἠδ' οἰωνούς,
<hom. il. 17.242>	ὅσσον ἐμῇ κεφαλῇ περιδείδια μή τι πάθῃσι,
<hom. il. 17.243>	καὶ σῇ, ἐπεὶ πολέμοιο νέφος περὶ πάντα καλύπτει
<hom. il. 17.244>	̔́Εκτωρ, ἡμῖν δ' αὖτ' ἀναφαίνεται αἰπὺς ὄλεθρος.
<hom. il. 17.245>	ἀλλ' ἄγ' ἀριστῆας Δαναῶν κάλει, ἤν τις ἀκούσῃ.

<hom. il. 17.246>	ὣς ἔφατ', οὐδ' ἀπίθησε βοὴν ἀγαθὸς Μενέλαος,
<hom. il. 17.247>	ἤϋσεν δὲ διαπρύσιον Δαναοῖσι γεγωνώς:
<hom. il. 17.248>	ὦ φίλοι ̓Αργείων ἡγήτορες ἠδὲ μέδοντες
<hom. il. 17.249>	οἵ τε παρ' ̓Ατρεί̈δῃς ̓Αγαμέμνονι καὶ Μενελάῳ
<hom. il. 17.250>	δήμια πίνουσιν καὶ σημαίνουσιν ἕκαστος
<hom. il. 17.251>	λαοῖς: ἐκ δὲ Διὸς τιμὴ καὶ κῦδος ὀπηδεῖ.
<hom. il. 17.252>	ἀργαλέον δέ μοί ἐστι διασκοπιᾶσθαι ἕκαστον
<hom. il. 17.253>	ἡγεμόνων: τόσση γὰρ ἔρις πολέμοιο δέδηεν:
<hom. il. 17.254>	ἀλλά τις αὐτὸς ἴτω, νεμεσιζέσθω δ' ἐνὶ θυμῷ
<hom. il. 17.255>	Πάτροκλον Τρῳῇσι κυσὶν μέλπηθρα γενέσθαι.

<hom. il. 17.256>	ὣς ἔφατ', ὀξὺ δ' ἄκουσεν ̓Οϊλῆος ταχὺς Αἴας:
<hom. il. 17.257>	πρῶτος δ' ἀντίος ἦλθε θέων ἀνὰ δηϊοτῆτα,
<hom. il. 17.258>	τὸν δὲ μετ' ̓Ιδομενεὺς καὶ ὀπάων ̓Ιδομενῆος
<hom. il. 17.259>	Μηριόνης ἀτάλαντος ̓Ενυαλίῳ ἀνδρειφόντῃ.
<hom. il. 17.260>	τῶν δ' ἄλλων τίς κεν ᾗσι φρεσὶν οὐνόματ' εἴποι,
<hom. il. 17.261>	ὅσσοι δὴ μετόπισθε μάχην ἤγειραν ̓Αχαιῶν;

<hom. il. 17.262>	Τρῶες δὲ προὔτυψαν ἀολλέες: ἦρχε δ' ἄρ' ̔́Εκτωρ.
<hom. il. 17.263>	ὡς δ' ὅτ' ἐπὶ προχοῇσι διιπετέος ποταμοῖο
<hom. il. 17.264>	βέβρυχεν μέγα κῦμα ποτὶ ῥόον, ἀμφὶ δέ τ' ἄκραι
<hom. il. 17.265>	ἠϊόνες βοόωσιν ἐρευγομένης ἁλὸς ἔξω,
<hom. il. 17.266>	τόσσῃ ἄρα Τρῶες ἰαχῇ ἴσαν. αὐτὰρ ̓Αχαιοὶ
<hom. il. 17.267>	ἕστασαν ἀμφὶ Μενοιτιάδῃ ἕνα θυμὸν ἔχοντες
<hom. il. 17.268>	φραχθέντες σάκεσιν χαλκήρεσιν: ἀμφὶ δ' ἄρά σφι
<hom. il. 17.269>	λαμπρῇσιν κορύθεσσι Κρονίων ἠέρα πολλὴν
<hom. il. 17.270>	χεῦ', ἐπεὶ οὐδὲ Μενοιτιάδην ἔχθαιρε πάρος γε,
<hom. il. 17.271>	ὄφρα ζωὸς ἐὼν θεράπων ἦν Αἰακίδαο:
<hom. il. 17.272>	μίσησεν δ' ἄρα μιν δηί̈ων κυσὶ κύρμα γενέσθαι
<hom. il. 17.273>	Τρῳῇσιν: τὼ καί οἱ ἀμυνέμεν ὦρσεν ἑταίρους.

<hom. il. 17.274>	ὦσαν δὲ πρότεροι Τρῶες ἑλίκωπας ̓Αχαιούς:
<hom. il. 17.275>	νεκρὸν δὲ προλιπόντες ὑπέτρεσαν, οὐδέ τιν' αὐτῶν
<hom. il. 17.276>	Τρῶες ὑπέρθυμοι ἕλον ἔγχεσιν ἱέμενοί περ,
<hom. il. 17.277>	ἀλλὰ νέκυν ἐρύοντο: μίνυνθα δὲ καὶ τοῦ ̓Αχαιοὶ
<hom. il. 17.278>	μέλλον ἀπέσσεσθαι: μάλα γάρ σφεας ὦκ' ἐλέλιξεν
<hom. il. 17.279>	Αἴας, ὃς περὶ μὲν εἶδος, περὶ δ' ἔργα τέτυκτο
<hom. il. 17.280>	τῶν ἄλλων Δαναῶν μετ' ἀμύμονα Πηλεί̈ωνα.
<hom. il. 17.281>	ἴθυσεν δὲ διὰ προμάχων συὶ̈ εἴκελος ἀλκὴν
<hom. il. 17.282>	καπρίῳ, ὅς τ' ἐν ὄρεσσι κύνας θαλερούς τ' αἰζηοὺς
<hom. il. 17.283>	ῥηϊδίως ἐκέδασσεν, ἑλιξάμενος διὰ βήσσας:
<hom. il. 17.284>	ὣς υἱὸς Τελαμῶνος ἀγαυοῦ φαίδιμος Αἴας
<hom. il. 17.285>	ῥεῖα μετεισάμενος Τρώων ἐκέδασσε φάλαγγας
<hom. il. 17.286>	οἳ περὶ Πατρόκλῳ βέβασαν, φρόνεον δὲ μάλιστα
<hom. il. 17.287>	ἄστυ πότι σφέτερον ἐρύειν καὶ κῦδος ἀρέσθαι.

<hom. il. 17.288>	ἤτοι τὸν Λήθοιο Πελασγοῦ φαίδιμος υἱὸς
<hom. il. 17.289>	̔Ιππόθοος ποδὸς ἕλκε κατὰ κρατερὴν ὑσμίνην
<hom. il. 17.290>	δησάμενος τελαμῶνι παρὰ σφυρὸν ἀμφὶ τένοντας
<hom. il. 17.291>	̔́Εκτορι καὶ Τρώεσσι χαριζόμενος: τάχα δ' αὐτῷ
<hom. il. 17.292>	ἦλθε κακόν, τό οἱ οὔ τις ἐρύκακεν ἱεμένων περ.
<hom. il. 17.293>	τὸν δ' υἱὸς Τελαμῶνος ἐπαί̈ξας δι' ὁμίλου
<hom. il. 17.294>	πλῆξ' αὐτοσχεδίην κυνέης διὰ χαλκοπαρῄου:
<hom. il. 17.295>	ἤρικε δ' ἱπποδάσεια κόρυς περὶ δουρὸς ἀκωκῇ
<hom. il. 17.296>	πληγεῖς' ἔγχεί̈ τε μεγάλῳ καὶ χειρὶ παχείῃ,
<hom. il. 17.297>	ἐγκέφαλος δὲ παρ' αὐλὸν ἀνέδραμεν ἐξ ὠτειλῆς
<hom. il. 17.298>	αἱματόεις: τοῦ δ' αὖθι λύθη μένος, ἐκ δ' ἄρα χειρῶν
<hom. il. 17.299>	Πατρόκλοιο πόδα μεγαλήτορος ἧκε χαμᾶζε
<hom. il. 17.300>	κεῖσθαι: ὃ δ' ἄγχ' αὐτοῖο πέσε πρηνὴς ἐπὶ νεκρῷ
<hom. il. 17.301>	τῆλ' ἀπὸ Λαρίσης ἐριβώλακος, οὐδὲ τοκεῦσι
<hom. il. 17.302>	θρέπτρα φίλοις ἀπέδωκε, μινυνθάδιος δέ οἱ αἰὼν
<hom. il. 17.303>	ἔπλεθ' ὑπ' Αἴαντος μεγαθύμου δουρὶ δαμέντι.

<hom. il. 17.304>	̔́Εκτωρ δ' αὖτ' Αἴαντος ἀκόντισε δουρὶ φαεινῷ:
<hom. il. 17.305>	ἀλλ' ὃ μὲν ἄντα ἰδὼν ἠλεύατο χάλκεον ἔγχος
<hom. il. 17.306>	τυτθόν: ὃ δὲ Σχεδίον μεγαθύμου ̓Ιφίτου υἱὸν
<hom. il. 17.307>	Φωκήων ὄχ' ἄριστον, ὃς ἐν κλειτῷ Πανοπῆϊ
<hom. il. 17.308>	οἰκία ναιετάασκε πολέσς' ἄνδρεσσιν ἀνάσσων,
<hom. il. 17.309>	τὸν βάλ' ὑπὸ κληῖ̈δα μέσην: διὰ δ' ἀμπερὲς ἄκρη
<hom. il. 17.310>	αἰχμὴ χαλκείη παρὰ νείατον ὦμον ἀνέσχε:
<hom. il. 17.311>	δούπησεν δὲ πεσών, ἀράβησε δὲ τεύχε' ἐπ' αὐτῷ.

<hom. il. 17.312>	Αἴας δ' αὖ Φόρκυνα δαί̈φρονα Φαίνοπος υἱὸν
<hom. il. 17.313>	̔Ιπποθόῳ περιβάντα μέσην κατὰ γαστέρα τύψε:
<hom. il. 17.314>	ῥῆξε δὲ θώρηκος γύαλον, διὰ δ' ἔντερα χαλκὸς
<hom. il. 17.315>	ἤφυς': ὃ δ' ἐν κονίῃσι πεσὼν ἕλε γαῖαν ἀγοστῷ.
<hom. il. 17.316>	χώρησαν δ' ὑπό τε πρόμαχοι καὶ φαίδιμος ̔́Εκτωρ:
<hom. il. 17.317>	̓Αργεῖοι δὲ μέγα ἴαχον, ἐρύσαντο δὲ νεκροὺς
<hom. il. 17.318>	Φόρκυν θ' ̔Ιππόθοόν τε, λύοντο δὲ τεύχε' ἀπ' ὤμων.

<hom. il. 17.319>	ἔνθά κεν αὖτε Τρῶες ἀρηϊφίλων ὑπ' ̓Αχαιῶν
<hom. il. 17.320>	̓́Ιλιον εἰσανέβησαν ἀναλκείῃσι δαμέντες,
<hom. il. 17.321>	̓Αργεῖοι δέ κε κῦδος ἕλον καὶ ὑπὲρ Διὸς αἶσαν
<hom. il. 17.322>	κάρτεϊ καὶ σθένεϊ σφετέρῳ: ἀλλ' αὐτὸς ̓Απόλλων
<hom. il. 17.323>	Αἰνείαν ὄτρυνε δέμας Περίφαντι ἐοικὼς
<hom. il. 17.324>	κήρυκι ̓Ηπυτίδῃ, ὅς οἱ παρὰ πατρὶ γέροντι
<hom. il. 17.325>	κηρύσσων γήρασκε φίλα φρεσὶ μήδεα εἰδώς:
<hom. il. 17.326>	τῷ μιν ἐεισάμενος προσέφη Διὸς υἱὸς ̓Απόλλων:
<hom. il. 17.327>	Αἰνεία πῶς ἂν καὶ ὑπὲρ θεὸν εἰρύσσαισθε
<hom. il. 17.328>	̓́Ιλιον αἰπεινήν; ὡς δὴ ἴδον ἀνέρας ἄλλους
<hom. il. 17.329>	κάρτεί̈ τε σθένεί̈ τε πεποιθότας ἠνορέῃ τε
<hom. il. 17.330>	πλήθεί̈ τε σφετέρῳ καὶ ὑπερδέα δῆμον ἔχοντας:
<hom. il. 17.331>	ἡμῖν δὲ Ζεὺς μὲν πολὺ βούλεται ἢ Δαναοῖσι
<hom. il. 17.332>	νίκην: ἀλλ' αὐτοὶ τρεῖτ' ἄσπετον οὐδὲ μάχεσθε.

<hom. il. 17.333>	ὣς ἔφατ', Αἰνείας δ' ἑκατηβόλον ̓Απόλλωνα
<hom. il. 17.334>	ἔγνω ἐς ἄντα ἰδών, μέγα δ' ̔́Εκτορα εἶπε βοήσας:
<hom. il. 17.335>	̔́Εκτόρ τ' ἠδ' ἄλλοι Τρώων ἀγοὶ ἠδ' ἐπικούρων
<hom. il. 17.336>	αἰδὼς μὲν νῦν ἥδε γ' ἀρηϊφίλων ὑπ' ̓Αχαιῶν
<hom. il. 17.337>	̓́Ιλιον εἰσαναβῆναι ἀναλκείῃσι δαμέντας.
<hom. il. 17.338>	ἀλλ' ἔτι γάρ τίς φησι θεῶν ἐμοὶ ἄγχι παραστὰς
<hom. il. 17.339>	Ζῆν' ὕπατον μήστωρα μάχης ἐπιτάρροθον εἶναι:
<hom. il. 17.340>	τώ ῥ' ἰθὺς Δαναῶν ἴομεν, μηδ' οἵ γε ἕκηλοι
<hom. il. 17.341>	Πάτροκλον νηυσὶν πελασαίατο τεθνηῶτα.

<hom. il. 17.342>	ὣς φάτο, καί ῥα πολὺ προμάχων ἐξάλμενος ἔστη:
<hom. il. 17.343>	οἳ δ' ἐλελίχθησαν καὶ ἐναντίοι ἔσταν ̓Αχαιῶν.
<hom. il. 17.344>	ἔνθ' αὖτ' Αἰνείας Λειώκριτον οὔτασε δουρὶ
<hom. il. 17.345>	υἱὸν ̓Αρίσβαντος Λυκομήδεος ἐσθλὸν ἑταῖρον.
<hom. il. 17.346>	τὸν δὲ πεσόντ' ἐλέησεν ἀρηί̈φιλος Λυκομήδης,
<hom. il. 17.347>	στῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ,
<hom. il. 17.348>	καὶ βάλεν ̔Ιππασίδην ̓Απισάονα ποιμένα λαῶν
<hom. il. 17.349>	ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν,
<hom. il. 17.350>	ὅς ῥ' ἐκ Παιονίης ἐριβώλακος εἰληλούθει,
<hom. il. 17.351>	καὶ δὲ μετ' ̓Αστεροπαῖον ἀριστεύεσκε μάχεσθαι.

<hom. il. 17.352>	τὸν δὲ πεσόντ' ἐλέησεν ἀρήϊος ̓Αστεροπαῖος,
<hom. il. 17.353>	ἴθυσεν δὲ καὶ ὃ πρόφρων Δαναοῖσι μάχεσθαι:
<hom. il. 17.354>	ἀλλ' οὔ πως ἔτι εἶχε: σάκεσσι γὰρ ἔρχατο πάντῃ
<hom. il. 17.355>	ἑσταότες περὶ Πατρόκλῳ, πρὸ δὲ δούρατ' ἔχοντο.
<hom. il. 17.356>	Αἴας γὰρ μάλα πάντας ἐπῴχετο πολλὰ κελεύων:
<hom. il. 17.357>	οὔτέ τιν' ἐξοπίσω νεκροῦ χάζεσθαι ἀνώγει
<hom. il. 17.358>	οὔτέ τινα προμάχεσθαι ̓Αχαιῶν ἔξοχον ἄλλων,
<hom. il. 17.359>	ἀλλὰ μάλ' ἀμφ' αὐτῷ βεβάμεν, σχεδόθεν δὲ μάχεσθαι.
<hom. il. 17.360>	ὣς Αἴας ἐπέτελλε πελώριος, αἵματι δὲ χθὼν
<hom. il. 17.361>	δεύετο πορφυρέῳ, τοὶ δ' ἀγχιστῖνοι ἔπιπτον
<hom. il. 17.362>	νεκροὶ ὁμοῦ Τρώων καὶ ὑπερμενέων ἐπικούρων
<hom. il. 17.363>	καὶ Δαναῶν: οὐδ' οἳ γὰρ ἀναιμωτί γε μάχοντο,
<hom. il. 17.364>	παυρότεροι δὲ πολὺ φθίνυθον: μέμνηντο γὰρ αἰεὶ
<hom. il. 17.365>	ἀλλήλοις ἀν' ὅμιλον ἀλεξέμεναι φόνον αἰπύν.

<hom. il. 17.366>	ὣς οἳ μὲν μάρναντο δέμας πυρός, οὐδέ κε φαίης
<hom. il. 17.367>	οὔτέ ποτ' ἠέλιον σῶν ἔμμεναι οὔτε σελήνην:
<hom. il. 17.368>	ἠέρι γὰρ κατέχοντο μάχης ἐπί θ' ὅσσον ἄριστοι
<hom. il. 17.369>	ἕστασαν ἀμφὶ Μενοιτιάδῃ κατατεθνηῶτι.
<hom. il. 17.370>	οἳ δ' ἄλλοι Τρῶες καὶ ἐϋκνήμιδες ̓Αχαιοὶ
<hom. il. 17.371>	εὔκηλοι πολέμιζον ὑπ' αἰθέρι, πέπτατο δ' αὐγὴ
<hom. il. 17.372>	ἠελίου ὀξεῖα, νέφος δ' οὐ φαίνετο πάσης
<hom. il. 17.373>	γαίης οὐδ' ὀρέων: μεταπαυόμενοι δὲ μάχοντο
<hom. il. 17.374>	ἀλλήλων ἀλεείνοντες βέλεα στονόεντα
<hom. il. 17.375>	πολλὸν ἀφεσταότες. τοὶ δ' ἐν μέσῳ ἄλγε' ἔπασχον
<hom. il. 17.376>	ἠέρι καὶ πολέμῳ, τείροντο δὲ νηλέϊ χαλκῷ
<hom. il. 17.377>	ὅσσοι ἄριστοι ἔσαν: δύο δ' οὔ πω φῶτε πεπύσθην
<hom. il. 17.378>	ἀνέρε κυδαλίμω Θρασυμήδης ̓Αντίλοχός τε
<hom. il. 17.379>	Πατρόκλοιο θανόντος ἀμύμονος, ἀλλ' ἔτ' ἔφαντο
<hom. il. 17.380>	ζωὸν ἐνὶ πρώτῳ ὁμάδῳ Τρώεσσι μάχεσθαι.
<hom. il. 17.381>	τὼ δ' ἐπιοσσομένω θάνατον καὶ φύζαν ἑταίρων
<hom. il. 17.382>	νόσφιν ἐμαρνάσθην, ἐπεὶ ὣς ἐπετέλλετο Νέστωρ
<hom. il. 17.383>	ὀτρύνων πόλεμον δὲ μελαινάων ἀπὸ νηῶν.

<hom. il. 17.384>	τοῖς δὲ πανημερίοις ἔριδος μέγα νεῖκος ὀρώρει
<hom. il. 17.385>	ἀργαλέης: καμάτῳ δὲ καὶ ἱδρῷ νωλεμὲς αἰεὶ
<hom. il. 17.386>	γούνατά τε κνῆμαί τε πόδες θ' ὑπένερθεν ἑκάστου
<hom. il. 17.387>	χεῖρές τ' ὀφθαλμοί τε παλάσσετο μαρναμένοιιν
<hom. il. 17.388>	ἀμφ' ἀγαθὸν θεράποντα ποδώκεος Αἰακίδαο.
<hom. il. 17.389>	ὡς δ' ὅτ' ἀνὴρ ταύροιο βοὸς μεγάλοιο βοείην
<hom. il. 17.390>	λαοῖσιν δώῃ τανύειν μεθύουσαν ἀλοιφῇ:
<hom. il. 17.391>	δεξάμενοι δ' ἄρα τοί γε διαστάντες τανύουσι
<hom. il. 17.392>	κυκλός', ἄφαρ δέ τε ἰκμὰς ἔβη, δύνει δέ τ' ἀλοιφὴ
<hom. il. 17.393>	πολλῶν ἑλκόντων, τάνυται δέ τε πᾶσα διὰ πρό:
<hom. il. 17.394>	ὣς οἵ γ' ἔνθα καὶ ἔνθα νέκυν ὀλίγῃ ἐνὶ χώρῃ
<hom. il. 17.395>	εἵλκεον ἀμφότεροι: μάλα δέ σφισιν ἔλπετο θυμὸς
<hom. il. 17.396>	Τρωσὶν μὲν ἐρύειν προτὶ ̓́Ιλιον, αὐτὰρ ̓Αχαιοῖς
<hom. il. 17.397>	νῆας ἔπι γλαφυράς: περὶ δ' αὐτοῦ μῶλος ὀρώρει
<hom. il. 17.398>	ἄγριος: οὐδέ κ' ̓́Αρης λαοσσόος οὐδέ κ' ̓Αθήνη
<hom. il. 17.399>	τόν γε ἰδοῦς' ὀνόσαιτ', οὐδ' εἰ μάλα μιν χόλος ἵκοι:
<hom. il. 17.400>	τοῖον Ζεὺς ἐπὶ Πατρόκλῳ ἀνδρῶν τε καὶ ἵππων
<hom. il. 17.401>	ἤματι τῷ ἐτάνυσσε κακὸν πόνον: οὐδ' ἄρα πώ τι
<hom. il. 17.402>	ᾔδεε Πάτροκλον τεθνηότα δῖος ̓Αχιλλεύς:
<hom. il. 17.403>	πολλὸν γὰρ ῥ' ἀπάνευθε νεῶν μάρναντο θοάων
<hom. il. 17.404>	τείχει ὕπο Τρώων: τό μιν οὔ ποτε ἔλπετο θυμῷ
<hom. il. 17.405>	τεθνάμεν, ἀλλὰ ζωὸν ἐνιχριμφθέντα πύλῃσιν
<hom. il. 17.406>	ἂψ ἀπονοστήσειν, ἐπεὶ οὐδὲ τὸ ἔλπετο πάμπαν
<hom. il. 17.407>	ἐκπέρσειν πτολίεθρον ἄνευ ἕθεν, οὐδὲ σὺν αὐτῷ:
<hom. il. 17.408>	πολλάκι γὰρ τό γε μητρὸς ἐπεύθετο νόσφιν ἀκούων,
<hom. il. 17.409>	ἥ οἱ ἀπαγγέλλεσκε Διὸς μεγάλοιο νόημα.
<hom. il. 17.410>	δὴ τότε γ' οὔ οἱ ἔειπε κακὸν τόσον ὅσσον ἐτύχθη
<hom. il. 17.411>	μήτηρ, ὅττί ῥά οἱ πολὺ φίλτατος ὤλεθ' ἑταῖρος.

<hom. il. 17.412>	οἳ δ' αἰεὶ περὶ νεκρὸν ἀκαχμένα δούρατ' ἔχοντες
<hom. il. 17.413>	νωλεμὲς ἐγχρίμπτοντο καὶ ἀλλήλους ἐνάριζον:
<hom. il. 17.414>	ὧδε δέ τις εἴπεσκεν ̓Αχαιῶν χαλκοχιτώνων:
<hom. il. 17.415>	ὦ φίλοι οὐ μὰν ἧμιν ἐϋκλεὲς ἀπονέεσθαι
<hom. il. 17.416>	νῆας ἔπι γλαφυράς, ἀλλ' αὐτοῦ γαῖα μέλαινα
<hom. il. 17.417>	πᾶσι χάνοι: τό κεν ἧμιν ἄφαρ πολὺ κέρδιον εἴη
<hom. il. 17.418>	εἰ τοῦτον Τρώεσσι μεθήσομεν ἱπποδάμοισιν
<hom. il. 17.419>	ἄστυ πότι σφέτερον ἐρύσαι καὶ κῦδος ἀρέσθαι.

<hom. il. 17.420>	ὣς δέ τις αὖ Τρώων μεγαθύμων αὐδήσασκεν:
<hom. il. 17.421>	ὦ φίλοι, εἰ καὶ μοῖρα παρ' ἀνέρι τῷδε δαμῆναι
<hom. il. 17.422>	πάντας ὁμῶς, μή πώ τις ἐρωείτω πολέμοιο.

<hom. il. 17.423>	ὣς ἄρα τις εἴπεσκε, μένος δ' ὄρσασκεν ἑκάστου.
<hom. il. 17.424>	ὣς οἳ μὲν μάρναντο, σιδήρειος δ' ὀρυμαγδὸς
<hom. il. 17.425>	χάλκεον οὐρανὸν ἷκε δι' αἰθέρος ἀτρυγέτοιο:
<hom. il. 17.426>	ἵπποι δ' Αἰακίδαο μάχης ἀπάνευθεν ἐόντες
<hom. il. 17.427>	κλαῖον, ἐπεὶ δὴ πρῶτα πυθέσθην ἡνιόχοιο
<hom. il. 17.428>	ἐν κονίῃσι πεσόντος ὑφ' ̔́Εκτορος ἀνδροφόνοιο.
<hom. il. 17.429>	ἦ μὰν Αὐτομέδων Διώρεος ἄλκιμος υἱὸς
<hom. il. 17.430>	πολλὰ μὲν ἂρ μάστιγι θοῇ ἐπεμαίετο θείνων,
<hom. il. 17.431>	πολλὰ δὲ μειλιχίοισι προσηύδα, πολλὰ δ' ἀρειῇ:
<hom. il. 17.432>	τὼ δ' οὔτ' ἂψ ἐπὶ νῆας ἐπὶ πλατὺν ̔Ελλήσποντον
<hom. il. 17.433>	ἠθελέτην ἰέναι οὔτ' ἐς πόλεμον μετ' ̓Αχαιούς,
<hom. il. 17.434>	ἀλλ' ὥς τε στήλη μένει ἔμπεδον, ἥ τ' ἐπὶ τύμβῳ
<hom. il. 17.435>	ἀνέρος ἑστήκῃ τεθνηότος ἠὲ γυναικός,
<hom. il. 17.436>	ὣς μένον ἀσφαλέως περικαλλέα δίφρον ἔχοντες
<hom. il. 17.437>	οὔδει ἐνισκίμψαντε καρήατα: δάκρυα δέ σφι
<hom. il. 17.438>	θερμὰ κατὰ βλεφάρων χαμάδις ῥέε μυρομένοισιν
<hom. il. 17.439>	ἡνιόχοιο πόθῳ: θαλερὴ δ' ἐμιαίνετο χαίτη
<hom. il. 17.440>	ζεύγλης ἐξεριποῦσα παρὰ ζυγὸν ἀμφοτέρωθεν.

<hom. il. 17.441>	μυρομένω δ' ἄρα τώ γε ἰδὼν ἐλέησε Κρονίων,
<hom. il. 17.442>	κινήσας δὲ κάρη προτὶ ὃν μυθήσατο θυμόν:

<hom. il. 17.443>	ἆ δειλώ, τί σφῶϊ δόμεν Πηλῆϊ ἄνακτι
<hom. il. 17.444>	θνητῷ, ὑμεῖς δ' ἐστὸν ἀγήρω τ' ἀθανάτω τε;
<hom. il. 17.445>	ἦ ἵνα δυστήνοισι μετ' ἀνδράσιν ἄλγε' ἔχητον;
<hom. il. 17.446>	οὐ μὲν γάρ τί πού ἐστιν ὀϊζυρώτερον ἀνδρὸς
<hom. il. 17.447>	πάντων, ὅσσά τε γαῖαν ἔπι πνείει τε καὶ ἕρπει.
<hom. il. 17.448>	ἀλλ' οὐ μὰν ὑμῖν γε καὶ ἅρμασι δαιδαλέοισιν
<hom. il. 17.449>	̔́Εκτωρ Πριαμίδης ἐποχήσεται: οὐ γὰρ ἐάσω.
<hom. il. 17.450>	ἦ οὐχ ἅλις ὡς καὶ τεύχε' ἔχει καὶ ἐπεύχεται αὔτως;
<hom. il. 17.451>	σφῶϊν δ' ἐν γούνεσσι βαλῶ μένος ἠδ' ἐνὶ θυμῷ,
<hom. il. 17.452>	ὄφρα καὶ Αὐτομέδοντα σαώσετον ἐκ πολέμοιο
<hom. il. 17.453>	νῆας ἔπι γλαφυράς: ἔτι γάρ σφισι κῦδος ὀρέξω
<hom. il. 17.454>	κτείνειν, εἰς ὅ κε νῆας ἐϋσσέλμους ἀφίκωνται
<hom. il. 17.455>	δύῃ τ' ἠέλιος καὶ ἐπὶ κνέφας ἱερὸν ἔλθῃ:

<hom. il. 17.456>	ὣς εἰπὼν ἵπποισιν ἐνέπνευσεν μένος ἠύ̈.
<hom. il. 17.457>	τὼ δ' ἀπὸ χαιτάων κονίην οὖδας δὲ βαλόντε
<hom. il. 17.458>	ῥίμφα φέρον θοὸν ἅρμα μετὰ Τρῶας καὶ ̓Αχαιούς.
<hom. il. 17.459>	τοῖσι δ' ἐπ' Αὐτομέδων μάχετ' ἀχνύμενός περ ἑταίρου
<hom. il. 17.460>	ἵπποις ἀί̈σσων ὥς τ' αἰγυπιὸς μετὰ χῆνας:
<hom. il. 17.461>	ῥέα μὲν γὰρ φεύγεσκεν ὑπ' ἐκ Τρώων ὀρυμαγδοῦ,
<hom. il. 17.462>	ῥεῖα δ' ἐπαί̈ξασκε πολὺν καθ' ὅμιλον ὀπάζων.
<hom. il. 17.463>	ἀλλ' οὐχ ᾕρει φῶτας ὅτε σεύαιτο διώκειν:
<hom. il. 17.464>	οὐ γάρ πως ἦν οἶον ἐόνθ' ἱερῷ ἐνὶ δίφρῳ
<hom. il. 17.465>	ἔγχει ἐφορμᾶσθαι καὶ ἐπίσχειν ὠκέας ἵππους.
<hom. il. 17.466>	ὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν
<hom. il. 17.467>	̓Αλκιμέδων υἱὸς Λαέρκεος Αἱμονίδαο:
<hom. il. 17.468>	στῆ δ' ὄπιθεν δίφροιο καὶ Αὐτομέδοντα προσηύδα:
<hom. il. 17.469>	Αὐτόμεδον, τίς τοί νυ θεῶν νηκερδέα βουλὴν
<hom. il. 17.470>	ἐν στήθεσσιν ἔθηκε, καὶ ἐξέλετο φρένας ἐσθλάς;
<hom. il. 17.471>	οἷον πρὸς Τρῶας μάχεαι πρώτῳ ἐν ὁμίλῳ
<hom. il. 17.472>	μοῦνος: ἀτάρ τοι ἑταῖρος ἀπέκτατο, τεύχεα δ' ̔́Εκτωρ
<hom. il. 17.473>	αὐτὸς ἔχων ὤμοισιν ἀγάλλεται Αἰακίδαο.

<hom. il. 17.474>	τὸν δ' αὖτ' Αὐτομέδων προσέφη Διώρεος υἱός:
<hom. il. 17.475>	̓Αλκίμεδον τίς γάρ τοι ̓Αχαιῶν ἄλλος ὁμοῖος
<hom. il. 17.476>	ἵππων ἀθανάτων ἐχέμεν δμῆσίν τε μένος τε,
<hom. il. 17.477>	εἰ μὴ Πάτροκλος θεόφιν μήστωρ ἀτάλαντος
<hom. il. 17.478>	ζωὸς ἐών; νῦν αὖ θάνατος καὶ μοῖρα κιχάνει.
<hom. il. 17.479>	ἀλλὰ σὺ μὲν μάστιγα καὶ ἡνία σιγαλόεντα
<hom. il. 17.480>	δέξαι, ἐγὼ δ' ἵππων ἀποβήσομαι, ὄφρα μάχωμαι.

<hom. il. 17.481>	ὣς ἔφατ', ̓Αλκιμέδων δὲ βοηθόον ἅρμ' ἐπορούσας
<hom. il. 17.482>	καρπαλίμως μάστιγα καὶ ἡνία λάζετο χερσίν,
<hom. il. 17.483>	Αὐτομέδων δ' ἀπόρουσε: νόησε δὲ φαίδιμος ̔́Εκτωρ,
<hom. il. 17.484>	αὐτίκα δ' Αἰνείαν προσεφώνεεν ἐγγὺς ἐόντα:
<hom. il. 17.485>	Αἰνεία Τρώων βουληφόρε χαλκοχιτώνων
<hom. il. 17.486>	ἵππω τώδ' ἐνόησα ποδώκεος Αἰακίδαο
<hom. il. 17.487>	ἐς πόλεμον προφανέντε σὺν ἡνιόχοισι κακοῖσι:
<hom. il. 17.488>	τώ κεν ἐελποίμην αἱρησέμεν, εἰ σύ γε θυμῷ
<hom. il. 17.489>	σῷ ἐθέλεις, ἐπεὶ οὐκ ἂν ἐφορμηθέντε γε νῶϊ
<hom. il. 17.490>	τλαῖεν ἐναντίβιον στάντες μαχέσασθαι ̓́Αρηϊ.

<hom. il. 17.491>	ὣς ἔφατ', οὐδ' ἀπίθησεν ἐὺ̈ς πάϊς ̓Αγχίσαο.
<hom. il. 17.492>	τὼ δ' ἰθὺς βήτην βοέῃς εἰλυμένω ὤμους
<hom. il. 17.493>	αὔῃσι στερεῇσι: πολὺς δ' ἐπελήλατο χαλκός.
<hom. il. 17.494>	τοῖσι δ' ἅμα Χρομίος τε καὶ ̓́Αρητος θεοειδὴς
<hom. il. 17.495>	ἤϊσαν ἀμφότεροι: μάλα δέ σφισιν ἔλπετο θυμὸς
<hom. il. 17.496>	αὐτώ τε κτενέειν ἐλάαν τ' ἐριαύχενας ἵππους
<hom. il. 17.497>	νήπιοι, οὐδ' ἄρ' ἔμελλον ἀναιμωτί γε νέεσθαι
<hom. il. 17.498>	αὖτις ἀπ' Αὐτομέδοντος. ὃ δ' εὐξάμενος Διὶ πατρὶ
<hom. il. 17.499>	ἀλκῆς καὶ σθένεος πλῆτο φρένας ἀμφὶ μελαίνας:
<hom. il. 17.500>	αὐτίκα δ' ̓Αλκιμέδοντα προσηύδα πιστὸν ἑταῖρον:
<hom. il. 17.501>	̓Αλκίμεδον μὴ δή μοι ἀπόπροθεν ἰσχέμεν ἵππους,
<hom. il. 17.502>	ἀλλὰ μάλ' ἐμπνείοντε μεταφρένῳ: οὐ γὰρ ἔγωγε
<hom. il. 17.503>	̔́Εκτορα Πριαμίδην μένεος σχήσεσθαι ὀί̈ω,
<hom. il. 17.504>	πρίν γ' ἐπ' ̓Αχιλλῆος καλλίτριχε βήμεναι ἵππω
<hom. il. 17.505>	νῶϊ κατακτείναντα, φοβῆσαί τε στίχας ἀνδρῶν
<hom. il. 17.506>	̓Αργείων, ἤ κ' αὐτὸς ἐνὶ πρώτοισιν ἁλοίη.

<hom. il. 17.507>	ὣς εἰπὼν Αἴαντε καλέσσατο καὶ Μενέλαον:
<hom. il. 17.508>	Αἴαντ' ̓Αργείων ἡγήτορε καὶ Μενέλαε
<hom. il. 17.509>	ἤτοι μὲν τὸν νεκρὸν ἐπιτράπεθ' οἵ περ ἄριστοι
<hom. il. 17.510>	ἀμφ' αὐτῷ βεβάμεν καὶ ἀμύνεσθαι στίχας ἀνδρῶν,
<hom. il. 17.511>	νῶϊν δὲ ζωοῖσιν ἀμύνετε νηλεὲς ἦμαρ:
<hom. il. 17.512>	τῇδε γὰρ ἔβρισαν πόλεμον κάτα δακρυόεντα
<hom. il. 17.513>	̔́Εκτωρ Αἰνείας θ', οἳ Τρώων εἰσὶν ἄριστοι.
<hom. il. 17.514>	ἀλλ' ἤτοι μὲν ταῦτα θεῶν ἐν γούνασι κεῖται:
<hom. il. 17.515>	ἥσω γὰρ καὶ ἐγώ, τὰ δέ κεν Διὶ πάντα μελήσει.

<hom. il. 17.516>	ἦ ῥα, καὶ ἀμπεπαλὼν προί̈ει δολιχόσκιον ἔγχος,
<hom. il. 17.517>	καὶ βάλεν ̓Αρήτοιο κατ' ἀσπίδα πάντος' ἐί̈σην:
<hom. il. 17.518>	ἣ δ' οὐκ ἔγχος ἔρυτο, διὰ πρὸ δὲ εἴσατο χαλκός,
<hom. il. 17.519>	νειαίρῃ δ' ἐν γαστρὶ διὰ ζωστῆρος ἔλασσεν.
<hom. il. 17.520>	ὡς δ' ὅτ' ἂν ὀξὺν ἔχων πέλεκυν αἰζήϊος ἀνὴρ
<hom. il. 17.521>	κόψας ἐξόπιθεν κεράων βοὸς ἀγραύλοιο
<hom. il. 17.522>	ἶνα τάμῃ διὰ πᾶσαν, ὃ δὲ προθορὼν ἐρίπῃσιν,
<hom. il. 17.523>	ὣς ἄρ' ὅ γε προθορὼν πέσεν ὕπτιος: ἐν δέ οἱ ἔγχος
<hom. il. 17.524>	νηδυίοισι μάλ' ὀξὺ κραδαινόμενον λύε γυῖα.
<hom. il. 17.525>	̔́Εκτωρ δ' Αὐτομέδοντος ἀκόντισε δουρὶ φαεινῷ:
<hom. il. 17.526>	ἀλλ' ὃ μὲν ἄντα ἰδὼν ἠλεύατο χάλκεον ἔγχος:
<hom. il. 17.527>	πρόσσω γὰρ κατέκυψε, τὸ δ' ἐξόπιθεν δόρυ μακρὸν
<hom. il. 17.528>	οὔδει ἐνισκίμφθη, ἐπὶ δ' οὐρίαχος πελεμίχθη
<hom. il. 17.529>	ἔγχεος: ἔνθα δ' ἔπειτ' ἀφίει μένος ὄβριμος ̓́Αρης.
<hom. il. 17.530>	καί νύ κε δὴ ξιφέεσς' αὐτοσχεδὸν ὁρμηθήτην
<hom. il. 17.531>	εἰ μή σφω' Αἴαντε διέκριναν μεμαῶτε,
<hom. il. 17.532>	οἵ ῥ' ἦλθον καθ' ὅμιλον ἑταίρου κικλήσκοντος:
<hom. il. 17.533>	τοὺς ὑποταρβήσαντες ἐχώρησαν πάλιν αὖτις
<hom. il. 17.534>	̔́Εκτωρ Αἰνείας τ' ἠδὲ Χρομίος θεοειδής,
<hom. il. 17.535>	̓́Αρητον δὲ κατ' αὖθι λίπον δεδαϊγμένον ἦτορ
<hom. il. 17.536>	κείμενον: Αὐτομέδων δὲ θοῷ ἀτάλαντος ̓́Αρηϊ
<hom. il. 17.537>	τεύχεά τ' ἐξενάριξε καὶ εὐχόμενος ἔπος ηὔδα:
<hom. il. 17.538>	ἦ δὴ μὰν ὀλίγον γε Μενοιτιάδαο θανόντος
<hom. il. 17.539>	κῆρ ἄχεος μεθέηκα χερείονά περ καταπέφνων.

<hom. il. 17.540>	ὣς εἰπὼν ἐς δίφρον ἑλὼν ἔναρα βροτόεντα
<hom. il. 17.541>	θῆκ', ἂν δ' αὐτὸς ἔβαινε πόδας καὶ χεῖρας ὕπερθεν
<hom. il. 17.542>	αἱματόεις ὥς τίς τε λέων κατὰ ταῦρον ἐδηδώς.

<hom. il. 17.543>	ἂψ δ' ἐπὶ Πατρόκλῳ τέτατο κρατερὴ ὑσμίνη
<hom. il. 17.544>	ἀργαλέη πολύδακρυς, ἔγειρε δὲ νεῖκος ̓Αθήνη
<hom. il. 17.545>	οὐρανόθεν καταβᾶσα: προῆκε γὰρ εὐρύοπα Ζεὺς
<hom. il. 17.546>	ὀρνύμεναι Δαναούς: δὴ γὰρ νόος ἐτράπετ' αὐτοῦ.
<hom. il. 17.547>	ἠύ̈τε πορφυρέην ἶριν θνητοῖσι τανύσσῃ
<hom. il. 17.548>	Ζεὺς ἐξ οὐρανόθεν τέρας ἔμμεναι ἢ πολέμοιο
<hom. il. 17.549>	ἢ καὶ χειμῶνος δυσθαλπέος, ὅς ῥά τε ἔργων
<hom. il. 17.550>	ἀνθρώπους ἀνέπαυσεν ἐπὶ χθονί, μῆλα δὲ κήδει,
<hom. il. 17.551>	ὣς ἣ πορφυρέῃ νεφέλῃ πυκάσασα ἓ αὐτὴν
<hom. il. 17.552>	δύσετ' ̓Αχαιῶν ἔθνος, ἔγειρε δὲ φῶτα ἕκαστον.
<hom. il. 17.553>	πρῶτον δ' ̓Ατρέος υἱὸν ἐποτρύνουσα προσηύδα
<hom. il. 17.554>	ἴφθιμον Μενέλαον: ὃ γάρ ῥά οἱ ἐγγύθεν ἦεν:
<hom. il. 17.555>	εἰσαμένη Φοίνικι δέμας καὶ ἀτειρέα φωνήν:
<hom. il. 17.556>	σοὶ μὲν δὴ Μενέλαε κατηφείη καὶ ὄνειδος
<hom. il. 17.557>	ἔσσεται εἴ κ' ̓Αχιλῆος ἀγαυοῦ πιστὸν ἑταῖρον
<hom. il. 17.558>	τείχει ὕπο Τρώων ταχέες κύνες ἑλκήσουσιν.
<hom. il. 17.559>	ἀλλ' ἔχεο κρατερῶς, ὄτρυνε δὲ λαὸν ἅπαντα.

<hom. il. 17.560>	τὴν δ' αὖτε προσέειπε βοὴν ἀγαθὸς Μενέλαος:
<hom. il. 17.561>	Φοῖνιξ ἄττα γεραιὲ παλαιγενές, εἰ γὰρ ̓Αθήνη
<hom. il. 17.562>	δοίη κάρτος ἐμοί, βελέων δ' ἀπερύκοι ἐρωήν:
<hom. il. 17.563>	τώ κεν ἔγωγ' ἐθέλοιμι παρεστάμεναι καὶ ἀμύνειν
<hom. il. 17.564>	Πατρόκλῳ: μάλα γάρ με θανὼν ἐσεμάσσατο θυμόν.
<hom. il. 17.565>	ἀλλ' ̔́Εκτωρ πυρὸς αἰνὸν ἔχει μένος, οὐδ' ἀπολήγει
<hom. il. 17.566>	χαλκῷ δηϊόων: τῷ γὰρ Ζεὺς κῦδος ὀπάζει.

<hom. il. 17.567>	ὣς φάτο, γήθησεν δὲ θεὰ γλαυκῶπις ̓Αθήνη,
<hom. il. 17.568>	ὅττί ῥά οἱ πάμπρωτα θεῶν ἠρήσατο πάντων.
<hom. il. 17.569>	ἐν δὲ βίην ὤμοισι καὶ ἐν γούνεσσιν ἔθηκε,
<hom. il. 17.570>	καί οἱ μυίης θάρσος ἐνὶ στήθεσσιν ἐνῆκεν,
<hom. il. 17.571>	ἥ τε καὶ ἐργομένη μάλα περ χροὸς ἀνδρομέοιο
<hom. il. 17.572>	ἰσχανάᾳ δακέειν, λαρόν τέ οἱ αἷμ' ἀνθρώπου:
<hom. il. 17.573>	τοίου μιν θάρσευς πλῆσε φρένας ἀμφὶ μελαίνας,
<hom. il. 17.574>	βῆ δ' ἐπὶ Πατρόκλῳ, καὶ ἀκόντισε δουρὶ φαεινῷ.
<hom. il. 17.575>	ἔσκε δ' ἐνὶ Τρώεσσι Ποδῆς υἱὸς ̓Ηετίωνος
<hom. il. 17.576>	ἀφνειός τ' ἀγαθός τε: μάλιστα δέ μιν τίεν ̔́Εκτωρ
<hom. il. 17.577>	δήμου, ἐπεί οἱ ἑταῖρος ἔην φίλος εἰλαπιναστής:
<hom. il. 17.578>	τόν ῥα κατὰ ζωστῆρα βάλε ξανθὸς Μενέλαος
<hom. il. 17.579>	ἀί̈ξαντα φόβον δέ, διὰ πρὸ δὲ χαλκὸν ἔλασσε:
<hom. il. 17.580>	δούπησεν δὲ πεσών: ἀτὰρ ̓Ατρεί̈δης Μενέλαος
<hom. il. 17.581>	νεκρὸν ὑπ' ἐκ Τρώων ἔρυσεν μετὰ ἔθνος ἑταίρων.

<hom. il. 17.582>	̔́Εκτορα δ' ἐγγύθεν ἱστάμενος ὄτρυνεν ̓Απόλλων
<hom. il. 17.583>	Φαίνοπι ̓Ασιάδῃ ἐναλίγκιος, ὅς οἱ ἁπάντων
<hom. il. 17.584>	ξείνων φίλτατος ἔσκεν ̓Αβυδόθι οἰκία ναίων:
<hom. il. 17.585>	τῷ μιν ἐεισάμενος προσέφη ἑκάεργος ̓Απόλλων:
<hom. il. 17.586>	̔́Εκτορ τίς κέ ς' ἔτ' ἄλλος ̓Αχαιῶν ταρβήσειεν;
<hom. il. 17.587>	οἷον δὴ Μενέλαον ὑπέτρεσας, ὃς τὸ πάρος γε
<hom. il. 17.588>	μαλθακὸς αἰχμητής: νῦν δ' οἴχεται οἶος ἀείρας
<hom. il. 17.589>	νεκρὸν ὑπ' ἐκ Τρώων, σὸν δ' ἔκτανε πιστὸν ἑταῖρον
<hom. il. 17.590>	ἐσθλὸν ἐνὶ προμάχοισι Ποδῆν υἱὸν ̓Ηετίωνος.

<hom. il. 17.591>	ὣς φάτο, τὸν δ' ἄχεος νεφέλη ἐκάλυψε μέλαινα,
<hom. il. 17.592>	βῆ δὲ διὰ προμάχων κεκορυθμένος αἴθοπι χαλκῷ.
<hom. il. 17.593>	καὶ τότ' ἄρα Κρονίδης ἕλετ' αἰγίδα θυσσανόεσσαν
<hom. il. 17.594>	μαρμαρέην, ̓́Ιδην δὲ κατὰ νεφέεσσι κάλυψεν,
<hom. il. 17.595>	ἀστράψας δὲ μάλα μεγάλ' ἔκτυπε, τὴν δὲ τίναξε,
<hom. il. 17.596>	νίκην δὲ Τρώεσσι δίδου, ἐφόβησε δ' ̓Αχαιούς.

<hom. il. 17.597>	πρῶτος Πηνέλεως Βοιώτιος ἦρχε φόβοιο.
<hom. il. 17.598>	βλῆτο γὰρ ὦμον δουρὶ πρόσω τετραμμένος αἰεὶ
<hom. il. 17.599>	ἄκρον ἐπιλίγδην: γράψεν δέ οἱ ὀστέον ἄχρις
<hom. il. 17.600>	αἰχμὴ Πουλυδάμαντος: ὃ γάρ ῥ' ἔβαλε σχεδὸν ἐλθών.
<hom. il. 17.601>	Λήϊτον αὖθ' ̔́Εκτωρ σχεδὸν οὔτασε χεῖρ' ἐπὶ καρπῷ
<hom. il. 17.602>	υἱὸν ̓Αλεκτρυόνος μεγαθύμου, παῦσε δὲ χάρμης:
<hom. il. 17.603>	τρέσσε δὲ παπτήνας, ἐπεὶ οὐκέτι ἔλπετο θυμῷ
<hom. il. 17.604>	ἔγχος ἔχων ἐν χειρὶ μαχήσεσθαι Τρώεσσιν.
<hom. il. 17.605>	̔́Εκτορα δ' ̓Ιδομενεὺς μετὰ Λήϊτον ὁρμηθέντα
<hom. il. 17.606>	βεβλήκει θώρηκα κατὰ στῆθος παρὰ μαζόν:
<hom. il. 17.607>	ἐν καυλῷ δ' ἐάγη δολιχὸν δόρυ, τοὶ δὲ βόησαν
<hom. il. 17.608>	Τρῶες: ὃ δ' ̓Ιδομενῆος ἀκόντισε Δευκαλίδαο
<hom. il. 17.609>	δίφρῳ ἐφεσταότος: τοῦ μέν ῥ' ἀπὸ τυτθὸν ἅμαρτεν:
<hom. il. 17.610>	αὐτὰρ ὃ Μηριόναο ὀπάονά θ' ἡνίοχόν τε
<hom. il. 17.611>	Κοίρανον, ὅς ῥ' ἐκ Λύκτου ἐϋκτιμένης ἕπετ' αὐτῷ:
<hom. il. 17.612>	πεζὸς γὰρ τὰ πρῶτα λιπὼν νέας ἀμφιελίσσας
<hom. il. 17.613>	ἤλυθε, καί κε Τρωσὶ μέγα κράτος ἐγγυάλιξεν,
<hom. il. 17.614>	εἰ μὴ Κοίρανος ὦκα ποδώκεας ἤλασεν ἵππους:
<hom. il. 17.615>	καὶ τῷ μὲν φάος ἦλθεν, ἄμυνε δὲ νηλεὲς ἦμαρ,
<hom. il. 17.616>	αὐτὸς δ' ὤλεσε θυμὸν ὑφ' ̔́Εκτορος ἀνδροφόνοιο:
<hom. il. 17.617>	τὸν βάλ' ὑπὸ γναθμοῖο καὶ οὔατος, ἐκ δ' ἄρ' ὀδόντας
<hom. il. 17.618>	ὦσε δόρυ πρυμνόν, διὰ δὲ γλῶσσαν τάμε μέσσην.
<hom. il. 17.619>	ἤριπε δ' ἐξ ὀχέων, κατὰ δ' ἡνία χεῦεν ἔραζε.
<hom. il. 17.620>	καὶ τά γε Μηριόνης ἔλαβεν χείρεσσι φίλῃσι
<hom. il. 17.621>	κύψας ἐκ πεδίοιο, καὶ ̓Ιδομενῆα προσηύδα:
<hom. il. 17.622>	μάστιε νῦν εἷός κε θοὰς ἐπὶ νῆας ἵκηαι:
<hom. il. 17.623>	γιγνώσκεις δὲ καὶ αὐτὸς ὅ τ' οὐκέτι κάρτος ̓Αχαιῶν.

<hom. il. 17.624>	ὣς ἔφατ', ̓Ιδομενεὺς δ' ἵμασεν καλλίτριχας ἵππους
<hom. il. 17.625>	νῆας ἔπι γλαφυράς: δὴ γὰρ δέος ἔμπεσε θυμῷ.

<hom. il. 17.626>	οὐδ' ἔλαθ' Αἴαντα μεγαλήτορα καὶ Μενέλαον
<hom. il. 17.627>	Ζεύς, ὅτε δὴ Τρώεσσι δίδου ἑτεραλκέα νίκην.
<hom. il. 17.628>	τοῖσι δὲ μύθων ἦρχε μέγας Τελαμώνιος Αἴας:
<hom. il. 17.629>	ὢ πόποι ἤδη μέν κε καὶ ὃς μάλα νήπιός ἐστι
<hom. il. 17.630>	γνοίη ὅτι Τρώεσσι πατὴρ Ζεὺς αὐτὸς ἀρήγει.
<hom. il. 17.631>	τῶν μὲν γὰρ πάντων βέλε' ἅπτεται ὅς τις ἀφήῃ
<hom. il. 17.632>	ἢ κακὸς ἢ ἀγαθός: Ζεὺς δ' ἔμπης πάντ' ἰθύνει:
<hom. il. 17.633>	ἡμῖν δ' αὔτως πᾶσιν ἐτώσια πίπτει ἔραζε.
<hom. il. 17.634>	ἀλλ' ἄγετ' αὐτοί περ φραζώμεθα μῆτιν ἀρίστην,
<hom. il. 17.635>	ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ
<hom. il. 17.636>	χάρμα φίλοις ἑτάροισι γενώμεθα νοστήσαντες,
<hom. il. 17.637>	οἵ που δεῦρ' ὁρόωντες ἀκηχέδατ', οὐδ' ἔτι φασὶν
<hom. il. 17.638>	̔́Εκτορος ἀνδροφόνοιο μένος καὶ χεῖρας ἀάπτους
<hom. il. 17.639>	σχήσεσθ', ἀλλ' ἐν νηυσὶ μελαίνῃσιν πεσέεσθαι.
<hom. il. 17.640>	εἴη δ' ὅς τις ἑταῖρος ἀπαγγείλειε τάχιστα
<hom. il. 17.641>	Πηλεί̈δῃ, ἐπεὶ οὔ μιν ὀί̈ομαι οὐδὲ πεπύσθαι
<hom. il. 17.642>	λυγρῆς ἀγγελίης, ὅτι οἱ φίλος ὤλεθ' ἑταῖρος.
<hom. il. 17.643>	ἀλλ' οὔ πῃ δύναμαι ἰδέειν τοιοῦτον ̓Αχαιῶν:
<hom. il. 17.644>	ἠέρι γὰρ κατέχονται ὁμῶς αὐτοί τε καὶ ἵπποι.
<hom. il. 17.645>	Ζεῦ πάτερ ἀλλὰ σὺ ῥῦσαι ὑπ' ἠέρος υἷας ̓Αχαιῶν,
<hom. il. 17.646>	ποίησον δ' αἴθρην, δὸς δ' ὀφθαλμοῖσιν ἰδέσθαι:
<hom. il. 17.647>	ἐν δὲ φάει καὶ ὄλεσσον, ἐπεί νύ τοι εὔαδεν οὕτως.

<hom. il. 17.648>	ὣς φάτο, τὸν δὲ πατὴρ ὀλοφύρατο δάκρυ χέοντα:
<hom. il. 17.649>	αὐτίκα δ' ἠέρα μὲν σκέδασεν καὶ ἀπῶσεν ὀμίχλην,
<hom. il. 17.650>	ἠέλιος δ' ἐπέλαμψε, μάχη δ' ἐπὶ πᾶσα φαάνθη:
<hom. il. 17.651>	καὶ τότ' ἄρ' Αἴας εἶπε βοὴν ἀγαθὸν Μενέλαον:
<hom. il. 17.652>	σκέπτεο νῦν Μενέλαε διοτρεφὲς αἴ κεν ἴδηαι
<hom. il. 17.653>	ζωὸν ἔτ' ̓Αντίλοχον μεγαθύμου Νέστορος υἱόν,
<hom. il. 17.654>	ὄτρυνον δ' ̓Αχιλῆϊ δαί̈φρονι θᾶσσον ἰόντα
<hom. il. 17.655>	εἰπεῖν ὅττι ῥά οἱ πολὺ φίλτατος ὤλεθ' ἑταῖρος.

<hom. il. 17.656>	ὣς ἔφατ', οὐδ' ἀπίθησε βοὴν ἀγαθὸς Μενέλαος,
<hom. il. 17.657>	βῆ δ' ἰέναι ὥς τίς τε λέων ἀπὸ μεσσαύλοιο,
<hom. il. 17.658>	ὅς τ' ἐπεὶ ἄρ κε κάμῃσι κύνας τ' ἄνδρας τ' ἐρεθίζων,
<hom. il. 17.659>	οἵ τέ μιν οὐκ εἰῶσι βοῶν ἐκ πῖαρ ἑλέσθαι
<hom. il. 17.660>	πάννυχοι ἐγρήσσοντες: ὃ δὲ κρειῶν ἐρατίζων
<hom. il. 17.661>	ἰθύει, ἀλλ' οὔ τι πρήσσει: θαμέες γὰρ ἄκοντες
<hom. il. 17.662>	ἀντίον ἀί̈σσουσι θρασειάων ἀπὸ χειρῶν,
<hom. il. 17.663>	καιόμεναί τε δεταί, τάς τε τρεῖ ἐσσύμενός περ:
<hom. il. 17.664>	ἠῶθεν δ' ἀπονόσφιν ἔβη τετιηότι θυμῷ:
<hom. il. 17.665>	ὣς ἀπὸ Πατρόκλοιο βοὴν ἀγαθὸς Μενέλαος
<hom. il. 17.666>	ἤϊε πόλλ' ἀέκων: περὶ γὰρ δίε μή μιν ̓Αχαιοὶ
<hom. il. 17.667>	ἀργαλέου πρὸ φόβοιο ἕλωρ δηί̈οισι λίποιεν.
<hom. il. 17.668>	πολλὰ δὲ Μηριόνῃ τε καὶ Αἰάντεσς' ἐπέτελλεν:
<hom. il. 17.669>	Αἴαντ' ̓Αργείων ἡγήτορε Μηριόνη τε
<hom. il. 17.670>	νῦν τις ἐνηείης Πατροκλῆος δειλοῖο
<hom. il. 17.671>	μνησάσθω: πᾶσιν γὰρ ἐπίστατο μείλιχος εἶναι
<hom. il. 17.672>	ζωὸς ἐών: νῦν αὖ θάνατος καὶ μοῖρα κιχάνει.

<hom. il. 17.673>	ὣς ἄρα φωνήσας ἀπέβη ξανθὸς Μενέλαος,
<hom. il. 17.674>	πάντοσε παπταίνων ὥς τ' αἰετός, ὅν ῥά τέ φασιν
<hom. il. 17.675>	ὀξύτατον δέρκεσθαι ὑπουρανίων πετεηνῶν,
<hom. il. 17.676>	ὅν τε καὶ ὑψόθ' ἐόντα πόδας ταχὺς οὐκ ἔλαθε πτὼξ
<hom. il. 17.677>	θάμνῳ ὑπ' ἀμφικόμῳ κατακείμενος, ἀλλά τ' ἐπ' αὐτῷ
<hom. il. 17.678>	ἔσσυτο, καί τέ μιν ὦκα λαβὼν ἐξείλετο θυμόν.
<hom. il. 17.679>	ὣς τότε σοὶ Μενέλαε διοτρεφὲς ὄσσε φαεινὼ
<hom. il. 17.680>	πάντοσε δινείσθην πολέων κατὰ ἔθνος ἑταίρων,
<hom. il. 17.681>	εἴ που Νέστορος υἱὸν ἔτι ζώοντα ἴδοιτο.
<hom. il. 17.682>	τὸν δὲ μάλ' αἶψ' ἐνόησε μάχης ἐπ' ἀριστερὰ πάσης
<hom. il. 17.683>	θαρσύνονθ' ἑτάρους καὶ ἐποτρύνοντα μάχεσθαι,
<hom. il. 17.684>	ἀγχοῦ δ' ἱστάμενος προσέφη ξανθὸς Μενέλαος:
<hom. il. 17.685>	̓Αντίλοχ' εἰ δ' ἄγε δεῦρο διοτρεφὲς ὄφρα πύθηαι
<hom. il. 17.686>	λυγρῆς ἀγγελίης, ἣ μὴ ὤφελλε γενέσθαι.
<hom. il. 17.687>	ἤδη μὲν σὲ καὶ αὐτὸν ὀί̈ομαι εἰσορόωντα
<hom. il. 17.688>	γιγνώσκειν ὅτι πῆμα θεὸς Δαναοῖσι κυλίνδει,
<hom. il. 17.689>	νίκη δὲ Τρώων: πέφαται δ' ὤριστος ̓Αχαιῶν
<hom. il. 17.690>	Πάτροκλος, μεγάλη δὲ ποθὴ Δαναοῖσι τέτυκται.
<hom. il. 17.691>	ἀλλὰ σύ γ' αἶψ' ̓Αχιλῆϊ θέων ἐπὶ νῆας ̓Αχαιῶν
<hom. il. 17.692>	εἰπεῖν, αἴ κε τάχιστα νέκυν ἐπὶ νῆα σαώσῃ
<hom. il. 17.693>	γυμνόν: ἀτὰρ τά γε τεύχε' ἔχει κορυθαίολος ̔́Εκτωρ.

<hom. il. 17.694>	ὣς ἔφατ', ̓Αντίλοχος δὲ κατέστυγε μῦθον ἀκούσας:
<hom. il. 17.695>	δὴν δέ μιν ἀμφασίη ἐπέων λάβε, τὼ δέ οἱ ὄσσε
<hom. il. 17.696>	δακρυόφι πλῆσθεν, θαλερὴ δέ οἱ ἔσχετο φωνή.
<hom. il. 17.697>	ἀλλ' οὐδ' ὧς Μενελάου ἐφημοσύνης ἀμέλησε,
<hom. il. 17.698>	βῆ δὲ θέειν, τὰ δὲ τεύχε' ἀμύμονι δῶκεν ἑταίρῳ
<hom. il. 17.699>	Λαοδόκῳ, ὅς οἱ σχεδὸν ἔστρεφε μώνυχας ἵππους.

<hom. il. 17.700>	τὸν μὲν δάκρυ χέοντα πόδες φέρον ἐκ πολέμοιο
<hom. il. 17.701>	Πηλεί̈δῃ ̓Αχιλῆϊ κακὸν ἔπος ἀγγελέοντα.
<hom. il. 17.702>	οὐδ' ἄρα σοὶ Μενέλαε διοτρεφὲς ἤθελε θυμὸς
<hom. il. 17.703>	τειρομένοις ἑτάροισιν ἀμυνέμεν, ἔνθεν ἀπῆλθεν
<hom. il. 17.704>	̓Αντίλοχος, μεγάλη δὲ ποθὴ Πυλίοισιν ἐτύχθη:
<hom. il. 17.705>	ἀλλ' ὅ γε τοῖσιν μὲν Θρασυμήδεα δῖον ἀνῆκεν,
<hom. il. 17.706>	αὐτὸς δ' αὖτ' ἐπὶ Πατρόκλῳ ἥρωϊ βεβήκει,
<hom. il. 17.707>	στῆ δὲ παρ' Αἰάντεσσι θέων, εἶθαρ δὲ προσηύδα:
<hom. il. 17.708>	κεῖνον μὲν δὴ νηυσὶν ἐπιπροέηκα θοῇσιν
<hom. il. 17.709>	ἐλθεῖν εἰς ̓Αχιλῆα πόδας ταχύν: οὐδέ μιν οἴω
<hom. il. 17.710>	νῦν ἰέναι μάλα περ κεχολωμένον ̔́Εκτορι δίῳ:
<hom. il. 17.711>	οὐ γάρ πως ἂν γυμνὸς ἐὼν Τρώεσσι μάχοιτο.
<hom. il. 17.712>	ἡμεῖς δ' αὐτοί περ φραζώμεθα μῆτιν ἀρίστην,
<hom. il. 17.713>	ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ
<hom. il. 17.714>	Τρώων ἐξ ἐνοπῆς θάνατον καὶ κῆρα φύγωμεν.

<hom. il. 17.715>	τὸν δ' ἠμείβετ' ἔπειτα μέγας Τελαμώνιος Αἴας:
<hom. il. 17.716>	πάντα κατ' αἶσαν ἔειπες ἀγακλεὲς ὦ Μενέλαε:
<hom. il. 17.717>	ἀλλὰ σὺ μὲν καὶ Μηριόνης ὑποδύντε μάλ' ὦκα
<hom. il. 17.718>	νεκρὸν ἀείραντες φέρετ' ἐκ πόνου: αὐτὰρ ὄπισθε
<hom. il. 17.719>	νῶϊ μαχησόμεθα Τρωσίν τε καὶ ̔́Εκτορι δίῳ
<hom. il. 17.720>	ἶσον θυμὸν ἔχοντες ὁμώνυμοι, οἳ τὸ πάρος περ
<hom. il. 17.721>	μίμνομεν ὀξὺν ̓́Αρηα παρ' ἀλλήλοισι μένοντες.

<hom. il. 17.722>	ὣς ἔφαθ', οἳ δ' ἄρα νεκρὸν ἀπὸ χθονὸς ἀγκάζοντο
<hom. il. 17.723>	ὕψι μάλα μεγάλως: ἐπὶ δ' ἴαχε λαὸς ὄπισθε
<hom. il. 17.724>	Τρωϊκός, ὡς εἴδοντο νέκυν αἴροντας ̓Αχαιούς.
<hom. il. 17.725>	ἴθυσαν δὲ κύνεσσιν ἐοικότες, οἵ τ' ἐπὶ κάπρῳ
<hom. il. 17.726>	βλημένῳ ἀί̈ξωσι πρὸ κούρων θηρητήρων:
<hom. il. 17.727>	ἕως μὲν γάρ τε θέουσι διαρραῖσαι μεμαῶτες,
<hom. il. 17.728>	ἀλλ' ὅτε δή ῥ' ἐν τοῖσιν ἑλίξεται ἀλκὶ πεποιθώς,
<hom. il. 17.729>	ἄψ τ' ἀνεχώρησαν διά τ' ἔτρεσαν ἄλλυδις ἄλλος.
<hom. il. 17.730>	ὣς Τρῶες εἷος μὲν ὁμιλαδὸν αἰὲν ἕποντο
<hom. il. 17.731>	νύσσοντες ξίφεσίν τε καὶ ἔγχεσιν ἀμφιγύοισιν:
<hom. il. 17.732>	ἀλλ' ὅτε δή ῥ' Αἴαντε μεταστρεφθέντε κατ' αὐτοὺς
<hom. il. 17.733>	σταίησαν, τῶν δὲ τράπετο χρώς, οὐδέ τις ἔτλη
<hom. il. 17.734>	πρόσσω ἀί̈ξας περὶ νεκροῦ δηριάασθαι.

<hom. il. 17.735>	ὣς οἵ γ' ἐμμεμαῶτε νέκυν φέρον ἐκ πολέμοιο
<hom. il. 17.736>	νῆας ἔπι γλαφυράς: ἐπὶ δὲ πτόλεμος τέτατό σφιν
<hom. il. 17.737>	ἄγριος ἠύ̈τε πῦρ, τό τ' ἐπεσσύμενον πόλιν ἀνδρῶν
<hom. il. 17.738>	ὄρμενον ἐξαίφνης φλεγέθει, μινύθουσι δὲ οἶκοι
<hom. il. 17.739>	ἐν σέλαϊ μεγάλῳ: τὸ δ' ἐπιβρέμει ἲς ἀνέμοιο.
<hom. il. 17.740>	ὣς μὲν τοῖς ἵππων τε καὶ ἀνδρῶν αἰχμητάων
<hom. il. 17.741>	ἀζηχὴς ὀρυμαγδὸς ἐπήϊεν ἐρχομένοισιν:
<hom. il. 17.742>	οἳ δ' ὥς θ' ἡμίονοι κρατερὸν μένος ἀμφιβαλόντες
<hom. il. 17.743>	ἕλκως' ἐξ ὄρεος κατὰ παιπαλόεσσαν ἀταρπὸν
<hom. il. 17.744>	ἢ δοκὸν ἠὲ δόρυ μέγα νήϊον: ἐν δέ τε θυμὸς
<hom. il. 17.745>	τείρεθ' ὁμοῦ καμάτῳ τε καὶ ἱδρῷ σπευδόντεσσιν:
<hom. il. 17.746>	ὣς οἵ γ' ἐμμεμαῶτε νέκυν φέρον. αὐτὰρ ὄπισθεν
<hom. il. 17.747>	Αἴαντ' ἰσχανέτην, ὥς τε πρὼν ἰσχάνει ὕδωρ
<hom. il. 17.748>	ὑλήεις πεδίοιο διαπρύσιον τετυχηκώς,
<hom. il. 17.749>	ὅς τε καὶ ἰφθίμων ποταμῶν ἀλεγεινὰ ῥέεθρα
<hom. il. 17.750>	ἴσχει, ἄφαρ δέ τε πᾶσι ῥόον πεδίον δὲ τίθησι
<hom. il. 17.751>	πλάζων: οὐδέ τί μιν σθένεϊ ῥηγνῦσι ῥέοντες:
<hom. il. 17.752>	ὣς αἰεὶ Αἴαντε μάχην ἀνέεργον ὀπίσσω
<hom. il. 17.753>	Τρώων: οἳ δ' ἅμ' ἕποντο, δύω δ' ἐν τοῖσι μάλιστα
<hom. il. 17.754>	Αἰνείας τ' ̓Αγχισιάδης καὶ φαίδιμος ̔́Εκτωρ.
<hom. il. 17.755>	τῶν δ' ὥς τε ψαρῶν νέφος ἔρχεται ἠὲ κολοιῶν
<hom. il. 17.756>	οὖλον κεκλήγοντες, ὅτε προί̈δωσιν ἰόντα
<hom. il. 17.757>	κίρκον, ὅ τε σμικρῇσι φόνον φέρει ὀρνίθεσσιν,
<hom. il. 17.758>	ὣς ἄρ' ὑπ' Αἰνείᾳ τε καὶ ̔́Εκτορι κοῦροι ̓Αχαιῶν
<hom. il. 17.759>	οὖλον κεκλήγοντες ἴσαν, λήθοντο δὲ χάρμης.
<hom. il. 17.760>	πολλὰ δὲ τεύχεα καλὰ πέσον περί τ' ἀμφί τε τάφρον
<hom. il. 17.761>	φευγόντων Δαναῶν: πολέμου δ' οὐ γίγνετ' ἐρωή.
<hom. il. 18.1>	ὣς οἳ μὲν μάρναντο δέμας πυρὸς αἰθομένοιο,
<hom. il. 18.2>	̓Αντίλοχος δ' ̓Αχιλῆϊ πόδας ταχὺς ἄγγελος ἦλθε.
<hom. il. 18.3>	τὸν δ' εὗρε προπάροιθε νεῶν ὀρθοκραιράων
<hom. il. 18.4>	τὰ φρονέοντ' ἀνὰ θυμὸν ἃ δὴ τετελεσμένα ἦεν:
<hom. il. 18.5>	ὀχθήσας δ' ἄρα εἶπε πρὸς ὃν μεγαλήτορα θυμόν:
<hom. il. 18.6>	ὤ μοι ἐγώ, τί τ' ἄρ' αὖτε κάρη κομόωντες ̓Αχαιοὶ
<hom. il. 18.7>	νηυσὶν ἔπι κλονέονται ἀτυζόμενοι πεδίοιο;
<hom. il. 18.8>	μὴ δή μοι τελέσωσι θεοὶ κακὰ κήδεα θυμῷ,
<hom. il. 18.9>	ὥς ποτέ μοι μήτηρ διεπέφραδε καί μοι ἔειπε
<hom. il. 18.10>	Μυρμιδόνων τὸν ἄριστον ἔτι ζώοντος ἐμεῖο
<hom. il. 18.11>	χερσὶν ὕπο Τρώων λείψειν φάος ἠελίοιο.
<hom. il. 18.12>	ἦ μάλα δὴ τέθνηκε Μενοιτίου ἄλκιμος υἱὸς
<hom. il. 18.13>	σχέτλιος: ἦ τ' ἐκέλευον ἀπωσάμενον δήϊον πῦρ
<hom. il. 18.14>	ἂψ ἐπὶ νῆας ἴμεν, μηδ' ̔́Εκτορι ἶφι μάχεσθαι.

<hom. il. 18.15>	εἷος ὃ ταῦθ' ὥρμαινε κατὰ φρένα καὶ κατὰ θυμόν,
<hom. il. 18.16>	τόφρά οἱ ἐγγύθεν ἦλθεν ἀγαυοῦ Νέστορος υἱὸς
<hom. il. 18.17>	δάκρυα θερμὰ χέων, φάτο δ' ἀγγελίην ἀλεγεινήν:
<hom. il. 18.18>	ὤ μοι Πηλέος υἱὲ δαί̈φρονος ἦ μάλα λυγρῆς
<hom. il. 18.19>	πεύσεαι ἀγγελίης, ἣ μὴ ὤφελλε γενέσθαι.
<hom. il. 18.20>	κεῖται Πάτροκλος, νέκυος δὲ δὴ ἀμφιμάχονται
<hom. il. 18.21>	γυμνοῦ: ἀτὰρ τά γε τεύχε' ἔχει κορυθαίολος ̔́Εκτωρ.

<hom. il. 18.22>	ὣς φάτο, τὸν δ' ἄχεος νεφέλη ἐκάλυψε μέλαινα:
<hom. il. 18.23>	ἀμφοτέρῃσι δὲ χερσὶν ἑλὼν κόνιν αἰθαλόεσσαν
<hom. il. 18.24>	χεύατο κὰκ κεφαλῆς, χαρίεν δ' ᾔσχυνε πρόσωπον:
<hom. il. 18.25>	νεκταρέῳ δὲ χιτῶνι μέλαιν' ἀμφίζανε τέφρη.
<hom. il. 18.26>	αὐτὸς δ' ἐν κονίῃσι μέγας μεγαλωστὶ τανυσθεὶς
<hom. il. 18.27>	κεῖτο, φίλῃσι δὲ χερσὶ κόμην ᾔσχυνε δαί̈ζων.
<hom. il. 18.28>	δμῳαὶ δ' ἃς ̓Αχιλεὺς ληί̈σσατο Πάτροκλός τε
<hom. il. 18.29>	θυμὸν ἀκηχέμεναι μεγάλ' ἴαχον, ἐκ δὲ θύραζε
<hom. il. 18.30>	ἔδραμον ἀμφ' ̓Αχιλῆα δαί̈φρονα, χερσὶ δὲ πᾶσαι
<hom. il. 18.31>	στήθεα πεπλήγοντο, λύθεν δ' ὑπὸ γυῖα ἑκάστης.
<hom. il. 18.32>	̓Αντίλοχος δ' ἑτέρωθεν ὀδύρετο δάκρυα λείβων
<hom. il. 18.33>	χεῖρας ἔχων ̓Αχιλῆος: ὃ δ' ἔστενε κυδάλιμον κῆρ:
<hom. il. 18.34>	δείδιε γὰρ μὴ λαιμὸν ἀπαμήσειε σιδήρῳ.
<hom. il. 18.35>	σμερδαλέον δ' ᾤμωξεν: ἄκουσε δὲ πότνια μήτηρ
<hom. il. 18.36>	ἡμένη ἐν βένθεσσιν ἁλὸς παρὰ πατρὶ γέροντι,
<hom. il. 18.37>	κώκυσέν τ' ἄρ' ἔπειτα: θεαὶ δέ μιν ἀμφαγέροντο
<hom. il. 18.38>	πᾶσαι ὅσαι κατὰ βένθος ἁλὸς Νηρηί̈δες ἦσαν.
<hom. il. 18.39>	ἔνθ' ἄρ' ἔην Γλαύκη τε Θάλειά τε Κυμοδόκη τε
<hom. il. 18.40>	Νησαίη Σπειώ τε Θόη θ' ̔Αλίη τε βοῶπις
<hom. il. 18.41>	Κυμοθόη τε καὶ ̓Ακταίη καὶ Λιμνώρεια
<hom. il. 18.42>	καὶ Μελίτη καὶ ̓́Ιαιρα καὶ ̓Αμφιθόη καὶ ̓Αγαυὴ
<hom. il. 18.43>	Δωτώ τε Πρωτώ τε Φέρουσά τε Δυναμένη τε
<hom. il. 18.44>	Δεξαμένη τε καὶ ̓Αμφινόμη καὶ Καλλιάνειρα
<hom. il. 18.45>	Δωρὶς καὶ Πανόπη καὶ ἀγακλειτὴ Γαλάτεια
<hom. il. 18.46>	Νημερτής τε καὶ ̓Αψευδὴς καὶ Καλλιάνασσα:
<hom. il. 18.47>	ἔνθα δ' ἔην Κλυμένη ̓Ιάνειρά τε καὶ ̓Ιάνασσα
<hom. il. 18.48>	Μαῖρα καὶ ̓Ωρείθυια ἐϋπλόκαμός τ' ̓Αμάθεια
<hom. il. 18.49>	ἄλλαι θ' αἳ κατὰ βένθος ἁλὸς Νηρηί̈δες ἦσαν.
<hom. il. 18.50>	τῶν δὲ καὶ ἀργύφεον πλῆτο σπέος: αἳ δ' ἅμα πᾶσαι
<hom. il. 18.51>	στήθεα πεπλήγοντο, Θέτις δ' ἐξῆρχε γόοιο:
<hom. il. 18.52>	κλῦτε κασίγνηται Νηρηί̈δες, ὄφρ' ἐὺ̈ πᾶσαι
<hom. il. 18.53>	εἴδετ' ἀκούουσαι ὅς' ἐμῷ ἔνι κήδεα θυμῷ.
<hom. il. 18.54>	ὤ μοι ἐγὼ δειλή, ὤ μοι δυσαριστοτόκεια,
<hom. il. 18.55>	ἥ τ' ἐπεὶ ἂρ τέκον υἱὸν ἀμύμονά τε κρατερόν τε
<hom. il. 18.56>	ἔξοχον ἡρώων: ὃ δ' ἀνέδραμεν ἔρνεϊ ἶσος:
<hom. il. 18.57>	τὸν μὲν ἐγὼ θρέψασα φυτὸν ὣς γουνῷ ἀλωῆς
<hom. il. 18.58>	νηυσὶν ἐπιπροέηκα κορωνίσιν ̓́Ιλιον εἴσω
<hom. il. 18.59>	Τρωσὶ μαχησόμενον: τὸν δ' οὐχ ὑποδέξομαι αὖτις
<hom. il. 18.60>	οἴκαδε νοστήσαντα δόμον Πηλήϊον εἴσω.
<hom. il. 18.61>	ὄφρα δέ μοι ζώει καὶ ὁρᾷ φάος ἠελίοιο
<hom. il. 18.62>	ἄχνυται, οὐδέ τί οἱ δύναμαι χραισμῆσαι ἰοῦσα.
<hom. il. 18.63>	ἀλλ' εἶμ', ὄφρα ἴδωμι φίλον τέκος, ἠδ' ἐπακούσω
<hom. il. 18.64>	ὅττί μιν ἵκετο πένθος ἀπὸ πτολέμοιο μένοντα.

<hom. il. 18.65>	ὣς ἄρα φωνήσασα λίπε σπέος: αἳ δὲ σὺν αὐτῇ
<hom. il. 18.66>	δακρυόεσσαι ἴσαν, περὶ δέ σφισι κῦμα θαλάσσης
<hom. il. 18.67>	ῥήγνυτο: ταὶ δ' ὅτε δὴ Τροίην ἐρίβωλον ἵκοντο
<hom. il. 18.68>	ἀκτὴν εἰσανέβαινον ἐπισχερώ, ἔνθα θαμειαὶ
<hom. il. 18.69>	Μυρμιδόνων εἴρυντο νέες ταχὺν ἀμφ' ̓Αχιλῆα.
<hom. il. 18.70>	τῷ δὲ βαρὺ στενάχοντι παρίστατο πότνια μήτηρ,
<hom. il. 18.71>	ὀξὺ δὲ κωκύσασα κάρη λάβε παιδὸς ἑοῖο,
<hom. il. 18.72>	καί ῥ' ὀλοφυρομένη ἔπεα πτερόεντα προσηύδα:
<hom. il. 18.73>	τέκνον τί κλαίεις; τί δέ σε φρένας ἵκετο πένθος;
<hom. il. 18.74>	ἐξαύδα, μὴ κεῦθε: τὰ μὲν δή τοι τετέλεσται
<hom. il. 18.75>	ἐκ Διός, ὡς ἄρα δὴ πρίν γ' εὔχεο χεῖρας ἀνασχὼν
<hom. il. 18.76>	πάντας ἐπὶ πρύμνῃσιν ἀλήμεναι υἷας ̓Αχαιῶν
<hom. il. 18.77>	σεῦ ἐπιδευομένους, παθέειν τ' ἀεκήλια ἔργα.

<hom. il. 18.78>	τὴν δὲ βαρὺ στενάχων προσέφη πόδας ὠκὺς ̓Αχιλλεύς:
<hom. il. 18.79>	μῆτερ ἐμή, τὰ μὲν ἄρ μοι ̓Ολύμπιος ἐξετέλεσσεν:
<hom. il. 18.80>	ἀλλὰ τί μοι τῶν ἦδος ἐπεὶ φίλος ὤλεθ' ἑταῖρος
<hom. il. 18.81>	Πάτροκλος, τὸν ἐγὼ περὶ πάντων τῖον ἑταίρων
<hom. il. 18.82>	ἶσον ἐμῇ κεφαλῇ; τὸν ἀπώλεσα, τεύχεα δ' ̔́Εκτωρ
<hom. il. 18.83>	δῃώσας ἀπέδυσε πελώρια θαῦμα ἰδέσθαι
<hom. il. 18.84>	καλά: τὰ μὲν Πηλῆϊ θεοὶ δόσαν ἀγλαὰ δῶρα
<hom. il. 18.85>	ἤματι τῷ ὅτε σε βροτοῦ ἀνέρος ἔμβαλον εὐνῇ.
<hom. il. 18.86>	αἴθ' ὄφελες σὺ μὲν αὖθι μετ' ἀθανάτῃς ἁλίῃσι
<hom. il. 18.87>	ναίειν, Πηλεὺς δὲ θνητὴν ἀγαγέσθαι ἄκοιτιν.
<hom. il. 18.88>	νῦν δ' ἵνα καὶ σοὶ πένθος ἐνὶ φρεσὶ μυρίον εἴη
<hom. il. 18.89>	παιδὸς ἀποφθιμένοιο, τὸν οὐχ ὑποδέξεαι αὖτις
<hom. il. 18.90>	οἴκαδε νοστήσαντ', ἐπεὶ οὐδ' ἐμὲ θυμὸς ἄνωγε
<hom. il. 18.91>	ζώειν οὐδ' ἄνδρεσσι μετέμμεναι, αἴ κε μὴ ̔́Εκτωρ
<hom. il. 18.92>	πρῶτος ἐμῷ ὑπὸ δουρὶ τυπεὶς ἀπὸ θυμὸν ὀλέσσῃ,
<hom. il. 18.93>	Πατρόκλοιο δ' ἕλωρα Μενοιτιάδεω ἀποτίσῃ.

<hom. il. 18.94>	τὸν δ' αὖτε προσέειπε Θέτις κατὰ δάκρυ χέουσα:
<hom. il. 18.95>	ὠκύμορος δή μοι τέκος ἔσσεαι, οἷ' ἀγορεύεις:
<hom. il. 18.96>	αὐτίκα γάρ τοι ἔπειτα μεθ' ̔́Εκτορα πότμος ἑτοῖμος.

<hom. il. 18.97>	τὴν δὲ μέγ' ὀχθήσας προσέφη πόδας ὠκὺς ̓Αχιλλεύς:
<hom. il. 18.98>	αὐτίκα τεθναίην, ἐπεὶ οὐκ ἄρ' ἔμελλον ἑταίρῳ
<hom. il. 18.99>	κτεινομένῳ ἐπαμῦναι: ὃ μὲν μάλα τηλόθι πάτρης
<hom. il. 18.100>	ἔφθιτ', ἐμεῖο δὲ δῆσεν ἀρῆς ἀλκτῆρα γενέσθαι.
<hom. il. 18.101>	νῦν δ' ἐπεὶ οὐ νέομαί γε φίλην ἐς πατρίδα γαῖαν,
<hom. il. 18.102>	οὐδέ τι Πατρόκλῳ γενόμην φάος οὐδ' ἑτάροισι
<hom. il. 18.103>	τοῖς ἄλλοις, οἳ δὴ πολέες δάμεν ̔́Εκτορι δίῳ,
<hom. il. 18.104>	ἀλλ' ἧμαι παρὰ νηυσὶν ἐτώσιον ἄχθος ἀρούρης,
<hom. il. 18.105>	τοῖος ἐὼν οἷος οὔ τις ̓Αχαιῶν χαλκοχιτώνων
<hom. il. 18.106>	ἐν πολέμῳ: ἀγορῇ δέ τ' ἀμείνονές εἰσι καὶ ἄλλοι.
<hom. il. 18.107>	ὡς ἔρις ἔκ τε θεῶν ἔκ τ' ἀνθρώπων ἀπόλοιτο
<hom. il. 18.108>	καὶ χόλος, ὅς τ' ἐφέηκε πολύφρονά περ χαλεπῆναι,
<hom. il. 18.109>	ὅς τε πολὺ γλυκίων μέλιτος καταλειβομένοιο
<hom. il. 18.110>	ἀνδρῶν ἐν στήθεσσιν ἀέξεται ἠύ̈τε καπνός:
<hom. il. 18.111>	ὡς ἐμὲ νῦν ἐχόλωσεν ἄναξ ἀνδρῶν ̓Αγαμέμνων.
<hom. il. 18.112>	ἀλλὰ τὰ μὲν προτετύχθαι ἐάσομεν ἀχνύμενοί περ,
<hom. il. 18.113>	θυμὸν ἐνὶ στήθεσσι φίλον δαμάσαντες ἀνάγκῃ:
<hom. il. 18.114>	νῦν δ' εἶμ' ὄφρα φίλης κεφαλῆς ὀλετῆρα κιχείω
<hom. il. 18.115>	̔́Εκτορα: κῆρα δ' ἐγὼ τότε δέξομαι ὁππότε κεν δὴ
<hom. il. 18.116>	Ζεὺς ἐθέλῃ τελέσαι ἠδ' ἀθάνατοι θεοὶ ἄλλοι.
<hom. il. 18.117>	οὐδὲ γὰρ οὐδὲ βίη ̔Ηρακλῆος φύγε κῆρα,
<hom. il. 18.118>	ὅς περ φίλτατος ἔσκε Διὶ Κρονίωνι ἄνακτι:
<hom. il. 18.119>	ἀλλά ἑ μοῖρα δάμασσε καὶ ἀργαλέος χόλος ̔́Ηρης.
<hom. il. 18.120>	ὣς καὶ ἐγών, εἰ δή μοι ὁμοίη μοῖρα τέτυκται,
<hom. il. 18.121>	κείσομ' ἐπεί κε θάνω: νῦν δὲ κλέος ἐσθλὸν ἀροίμην,
<hom. il. 18.122>	καί τινα Τρωϊάδων καὶ Δαρδανίδων βαθυκόλπων
<hom. il. 18.123>	ἀμφοτέρῃσιν χερσὶ παρειάων ἁπαλάων
<hom. il. 18.124>	δάκρυ' ὀμορξαμένην ἁδινὸν στοναχῆσαι ἐφείην,
<hom. il. 18.125>	γνοῖεν δ' ὡς δὴ δηρὸν ἐγὼ πολέμοιο πέπαυμαι:
<hom. il. 18.126>	μὴ δέ μ' ἔρυκε μάχης φιλέουσά περ: οὐδέ με πείσεις.

<hom. il. 18.127>	τὸν δ' ἠμείβετ' ἔπειτα θεὰ Θέτις ἀργυρόπεζα:
<hom. il. 18.128>	ναὶ δὴ ταῦτά γε τέκνον ἐτήτυμον οὐ κακόν ἐστι
<hom. il. 18.129>	τειρομένοις ἑτάροισιν ἀμυνέμεν αἰπὺν ὄλεθρον.
<hom. il. 18.130>	ἀλλά τοι ἔντεα καλὰ μετὰ Τρώεσσιν ἔχονται
<hom. il. 18.131>	χάλκεα μαρμαίροντα: τὰ μὲν κορυθαίολος ̔́Εκτωρ
<hom. il. 18.132>	αὐτὸς ἔχων ὤμοισιν ἀγάλλεται: οὐδέ ἕ φημι
<hom. il. 18.133>	δηρὸν ἐπαγλαϊεῖσθαι, ἐπεὶ φόνος ἐγγύθεν αὐτῷ.
<hom. il. 18.134>	ἀλλὰ σὺ μὲν μή πω καταδύσεο μῶλον ̓́Αρηος
<hom. il. 18.135>	πρίν γ' ἐμὲ δεῦρ' ἐλθοῦσαν ἐν ὀφθαλμοῖσιν ἴδηαι:
<hom. il. 18.136>	ἠῶθεν γὰρ νεῦμαι ἅμ' ἠελίῳ ἀνιόντι
<hom. il. 18.137>	τεύχεα καλὰ φέρουσα παρ' ̔Ηφαίστοιο ἄνακτος.

<hom. il. 18.138>	ὣς ἄρα φωνήσασα πάλιν τράπεθ' υἷος ἑοῖο,
<hom. il. 18.139>	καὶ στρεφθεῖς' ἁλίῃσι κασιγνήτῃσι μετηύδα:
<hom. il. 18.140>	ὑμεῖς μὲν νῦν δῦτε θαλάσσης εὐρέα κόλπον
<hom. il. 18.141>	ὀψόμεναί τε γέρονθ' ἅλιον καὶ δώματα πατρός,
<hom. il. 18.142>	καί οἱ πάντ' ἀγορεύσατ': ἐγὼ δ' ἐς μακρὸν ̓́Ολυμπον
<hom. il. 18.143>	εἶμι παρ' ̔́Ηφαιστον κλυτοτέχνην, αἴ κ' ἐθέλῃσιν
<hom. il. 18.144>	υἱεῖ ἐμῷ δόμεναι κλυτὰ τεύχεα παμφανόωντα.

<hom. il. 18.145>	ὣς ἔφαθ', αἳ δ' ὑπὸ κῦμα θαλάσσης αὐτίκ' ἔδυσαν:
<hom. il. 18.146>	ἣ δ' αὖτ' Οὔλυμπον δὲ θεὰ Θέτις ἀργυρόπεζα
<hom. il. 18.147>	ἤϊεν ὄφρα φίλῳ παιδὶ κλυτὰ τεύχε' ἐνείκαι.

<hom. il. 18.148>	τὴν μὲν ἄρ' Οὔλυμπον δὲ πόδες φέρον: αὐτὰρ ̓Αχαιοὶ
<hom. il. 18.149>	θεσπεσίῳ ἀλαλητῷ ὑφ' ̔́Εκτορος ἀνδροφόνοιο
<hom. il. 18.150>	φεύγοντες νῆάς τε καὶ ̔Ελλήσποντον ἵκοντο.
<hom. il. 18.151>	οὐδέ κε Πάτροκλόν περ ἐϋκνήμιδες ̓Αχαιοὶ
<hom. il. 18.152>	ἐκ βελέων ἐρύσαντο νέκυν θεράποντ' ̓Αχιλῆος:
<hom. il. 18.153>	αὖτις γὰρ δὴ τόν γε κίχον λαός τε καὶ ἵπποι
<hom. il. 18.154>	̔́Εκτωρ τε Πριάμοιο πάϊς φλογὶ εἴκελος ἀλκήν.
<hom. il. 18.155>	τρὶς μέν μιν μετόπισθε ποδῶν λάβε φαίδιμος ̔́Εκτωρ
<hom. il. 18.156>	ἑλκέμεναι μεμαώς, μέγα δὲ Τρώεσσιν ὁμόκλα:
<hom. il. 18.157>	τρὶς δὲ δύ' Αἴαντες θοῦριν ἐπιειμένοι ἀλκὴν
<hom. il. 18.158>	νεκροῦ ἀπεστυφέλιξαν: ὃ δ' ἔμπεδον ἀλκὶ πεποιθὼς
<hom. il. 18.159>	ἄλλοτ' ἐπαί̈ξασκε κατὰ μόθον, ἄλλοτε δ' αὖτε
<hom. il. 18.160>	στάσκε μέγα ἰάχων: ὀπίσω δ' οὐ χάζετο πάμπαν.
<hom. il. 18.161>	ὡς δ' ἀπὸ σώματος οὔ τι λέοντ' αἴθωνα δύνανται
<hom. il. 18.162>	ποιμένες ἄγραυλοι μέγα πεινάοντα δίεσθαι,
<hom. il. 18.163>	ὥς ῥα τὸν οὐκ ἐδύναντο δύω Αἴαντε κορυστὰ
<hom. il. 18.164>	̔́Εκτορα Πριαμίδην ἀπὸ νεκροῦ δειδίξασθαι.
<hom. il. 18.165>	καί νύ κεν εἴρυσσέν τε καὶ ἄσπετον ἤρατο κῦδος,
<hom. il. 18.166>	εἰ μὴ Πηλεί̈ωνι ποδήνεμος ὠκέα ̓͂Ιρις
<hom. il. 18.167>	ἄγγελος ἦλθε θέους' ἀπ' ̓Ολύμπου θωρήσσεσθαι
<hom. il. 18.168>	κρύβδα Διὸς ἄλλων τε θεῶν: πρὸ γὰρ ἧκέ μιν ̔́Ηρη.
<hom. il. 18.169>	ἀγχοῦ δ' ἱσταμένη ἔπεα πτερόεντα προσηύδα:
<hom. il. 18.170>	ὄρσεο Πηλεί̈δη, πάντων ἐκπαγλότατ' ἀνδρῶν:
<hom. il. 18.171>	Πατρόκλῳ ἐπάμυνον, οὗ εἵνεκα φύλοπις αἰνὴ
<hom. il. 18.172>	ἕστηκε πρὸ νεῶν: οἳ δ' ἀλλήλους ὀλέκουσιν
<hom. il. 18.173>	οἳ μὲν ἀμυνόμενοι νέκυος πέρι τεθνηῶτος,
<hom. il. 18.174>	οἳ δὲ ἐρύσσασθαι ποτὶ ̓́Ιλιον ἠνεμόεσσαν
<hom. il. 18.175>	Τρῶες ἐπιθύουσι: μάλιστα δὲ φαίδιμος ̔́Εκτωρ
<hom. il. 18.176>	ἑλκέμεναι μέμονεν: κεφαλὴν δέ ἑ θυμὸς ἄνωγε
<hom. il. 18.177>	πῆξαι ἀνὰ σκολόπεσσι ταμόνθ' ἁπαλῆς ἀπὸ δειρῆς.
<hom. il. 18.178>	ἀλλ' ἄνα μηδ' ἔτι κεῖσο: σέβας δέ σε θυμὸν ἱκέσθω
<hom. il. 18.179>	Πάτροκλον Τρῳῇσι κυσὶν μέλπηθρα γενέσθαι:
<hom. il. 18.180>	σοὶ λώβη, αἴ κέν τι νέκυς ᾐσχυμμένος ἔλθῃ.

<hom. il. 18.181>	τὴν δ' ἠμείβετ' ἔπειτα ποδάρκης δῖος ̓Αχιλλεύς:
<hom. il. 18.182>	̓͂Ιρι θεὰ τίς γάρ σε θεῶν ἐμοὶ ἄγγελον ἧκε;

<hom. il. 18.183>	τὸν δ' αὖτε προσέειπε ποδήνεμος ὠκέα ̓͂Ιρις:
<hom. il. 18.184>	̔́Ηρη με προέηκε Διὸς κυδρὴ παράκοιτις:
<hom. il. 18.185>	οὐδ' οἶδε Κρονίδης ὑψίζυγος οὐδέ τις ἄλλος
<hom. il. 18.186>	ἀθανάτων, οἳ ̓́Ολυμπον ἀγάννιφον ἀμφινέμονται.

<hom. il. 18.187>	τὴν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 18.188>	πῶς τὰρ ἴω μετὰ μῶλον; ἔχουσι δὲ τεύχε' ἐκεῖνοι:
<hom. il. 18.189>	μήτηρ δ' οὔ με φίλη πρίν γ' εἴα θωρήσσεσθαι
<hom. il. 18.190>	πρίν γ' αὐτὴν ἐλθοῦσαν ἐν ὀφθαλμοῖσιν ἴδωμαι:
<hom. il. 18.191>	στεῦτο γὰρ ̔Ηφαίστοιο πάρ' οἰσέμεν ἔντεα καλά.
<hom. il. 18.192>	ἄλλου δ' οὔ τευ οἶδα τεῦ ἂν κλυτὰ τεύχεα δύω,
<hom. il. 18.193>	εἰ μὴ Αἴαντός γε σάκος Τελαμωνιάδαο.
<hom. il. 18.194>	ἀλλὰ καὶ αὐτὸς ὅ γ' ἔλπομ' ἐνὶ πρώτοισιν ὁμιλεῖ
<hom. il. 18.195>	ἔγχεϊ δηϊόων περὶ Πατρόκλοιο θανόντος.

<hom. il. 18.196>	τὸν δ' αὖτε προσέειπε ποδήνεμος ὠκέα ̓͂Ιρις:
<hom. il. 18.197>	εὖ νυ καὶ ἡμεῖς ἴδμεν ὅ τοι κλυτὰ τεύχε' ἔχονται:
<hom. il. 18.198>	ἀλλ' αὔτως ἐπὶ τάφρον ἰὼν Τρώεσσι φάνηθι,
<hom. il. 18.199>	αἴ κέ ς' ὑποδείσαντες ἀπόσχωνται πολέμοιο
<hom. il. 18.200>	Τρῶες, ἀναπνεύσωσι δ' ἀρήϊοι υἷες ̓Αχαιῶν
<hom. il. 18.201>	τειρόμενοι: ὀλίγη δέ τ' ἀνάπνευσις πολέμοιο.

<hom. il. 18.202>	ἣ μὲν ἄρ' ὣς εἰποῦς' ἀπέβη πόδας ὠκέα ̓͂Ιρις,
<hom. il. 18.203>	αὐτὰρ ̓Αχιλλεὺς ὦρτο Διὶ̈ φίλος: ἀμφὶ δ' ̓Αθήνη
<hom. il. 18.204>	ὤμοις ἰφθίμοισι βάλ' αἰγίδα θυσσανόεσσαν,
<hom. il. 18.205>	ἀμφὶ δέ οἱ κεφαλῇ νέφος ἔστεφε δῖα θεάων
<hom. il. 18.206>	χρύσεον, ἐκ δ' αὐτοῦ δαῖε φλόγα παμφανόωσαν.
<hom. il. 18.207>	ὡς δ' ὅτε καπνὸς ἰὼν ἐξ ἄστεος αἰθέρ' ἵκηται
<hom. il. 18.208>	τηλόθεν ἐκ νήσου, τὴν δήϊοι ἀμφιμάχωνται,
<hom. il. 18.209>	οἵ τε πανημέριοι στυγερῷ κρίνονται ̓́Αρηϊ
<hom. il. 18.210>	ἄστεος ἐκ σφετέρου: ἅμα δ' ἠελίῳ καταδύντι
<hom. il. 18.211>	πυρσοί τε φλεγέθουσιν ἐπήτριμοι, ὑψόσε δ' αὐγὴ
<hom. il. 18.212>	γίγνεται ἀί̈σσουσα περικτιόνεσσιν ἰδέσθαι,
<hom. il. 18.213>	αἴ κέν πως σὺν νηυσὶν ἄρεω ἀλκτῆρες ἵκωνται:
<hom. il. 18.214>	ὣς ἀπ' ̓Αχιλλῆος κεφαλῆς σέλας αἰθέρ' ἵκανε:
<hom. il. 18.215>	στῆ δ' ἐπὶ τάφρον ἰὼν ἀπὸ τείχεος, οὐδ' ἐς ̓Αχαιοὺς
<hom. il. 18.216>	μίσγετο: μητρὸς γὰρ πυκινὴν ὠπίζετ' ἐφετμήν.
<hom. il. 18.217>	ἔνθα στὰς ἤϋς', ἀπάτερθε δὲ Παλλὰς ̓Αθήνη
<hom. il. 18.218>	φθέγξατ': ἀτὰρ Τρώεσσιν ἐν ἄσπετον ὦρσε κυδοιμόν.
<hom. il. 18.219>	ὡς δ' ὅτ' ἀριζήλη φωνή, ὅτε τ' ἴαχε σάλπιγξ
<hom. il. 18.220>	ἄστυ περιπλομένων δηί̈ων ὕπο θυμοραϊστέων,
<hom. il. 18.221>	ὣς τότ' ἀριζήλη φωνὴ γένετ' Αἰακίδαο.
<hom. il. 18.222>	οἳ δ' ὡς οὖν ἄϊον ὄπα χάλκεον Αἰακίδαο,
<hom. il. 18.223>	πᾶσιν ὀρίνθη θυμός: ἀτὰρ καλλίτριχες ἵπποι
<hom. il. 18.224>	ἂψ ὄχεα τρόπεον: ὄσσοντο γὰρ ἄλγεα θυμῷ.
<hom. il. 18.225>	ἡνίοχοι δ' ἔκπληγεν, ἐπεὶ ἴδον ἀκάματον πῦρ
<hom. il. 18.226>	δεινὸν ὑπὲρ κεφαλῆς μεγαθύμου Πηλεί̈ωνος
<hom. il. 18.227>	δαιόμενον: τὸ δὲ δαῖε θεὰ γλαυκῶπις ̓Αθήνη.
<hom. il. 18.228>	τρὶς μὲν ὑπὲρ τάφρου μεγάλ' ἴαχε δῖος ̓Αχιλλεύς,
<hom. il. 18.229>	τρὶς δὲ κυκήθησαν Τρῶες κλειτοί τ' ἐπίκουροι.
<hom. il. 18.230>	ἔνθα δὲ καὶ τότ' ὄλοντο δυώδεκα φῶτες ἄριστοι
<hom. il. 18.231>	ἀμφὶ σφοῖς ὀχέεσσι καὶ ἔγχεσιν. αὐτὰρ ̓Αχαιοὶ
<hom. il. 18.232>	ἀσπασίως Πάτροκλον ὑπ' ἐκ βελέων ἐρύσαντες
<hom. il. 18.233>	κάτθεσαν ἐν λεχέεσσι: φίλοι δ' ἀμφέσταν ἑταῖροι
<hom. il. 18.234>	μυρόμενοι: μετὰ δέ σφι ποδώκης εἵπετ' ̓Αχιλλεὺς
<hom. il. 18.235>	δάκρυα θερμὰ χέων, ἐπεὶ εἴσιδε πιστὸν ἑταῖρον
<hom. il. 18.236>	κείμενον ἐν φέρτρῳ δεδαϊγμένον ὀξέϊ χαλκῷ,
<hom. il. 18.237>	τόν ῥ' ἤτοι μὲν ἔπεμπε σὺν ἵπποισιν καὶ ὄχεσφιν
<hom. il. 18.238>	ἐς πόλεμον, οὐδ' αὖτις ἐδέξατο νοστήσαντα.

<hom. il. 18.239>	̓Ηέλιον δ' ἀκάμαντα βοῶπις πότνια ̔́Ηρη
<hom. il. 18.240>	πέμψεν ἐπ' ̓Ωκεανοῖο ῥοὰς ἀέκοντα νέεσθαι:
<hom. il. 18.241>	ἠέλιος μὲν ἔδυ, παύσαντο δὲ δῖοι ̓Αχαιοὶ
<hom. il. 18.242>	φυλόπιδος κρατερῆς καὶ ὁμοιί̈ου πολέμοιο.

<hom. il. 18.243>	Τρῶες δ' αὖθ' ἑτέρωθεν ἀπὸ κρατερῆς ὑσμίνης
<hom. il. 18.244>	χωρήσαντες ἔλυσαν ὑφ' ἅρμασιν ὠκέας ἵππους,
<hom. il. 18.245>	ἐς δ' ἀγορὴν ἀγέροντο πάρος δόρποιο μέδεσθαι.
<hom. il. 18.246>	ὀρθῶν δ' ἑσταότων ἀγορὴ γένετ', οὐδέ τις ἔτλη
<hom. il. 18.247>	ἕζεσθαι: πάντας γὰρ ἔχε τρόμος, οὕνεκ' ̓Αχιλλεὺς
<hom. il. 18.248>	ἐξεφάνη, δηρὸν δὲ μάχης ἐπέπαυτ' ἀλεγεινῆς.
<hom. il. 18.249>	τοῖσι δὲ Πουλυδάμας πεπνυμένος ἦρχ' ἀγορεύειν
<hom. il. 18.250>	Πανθοί̈δης: ὃ γὰρ οἶος ὅρα πρόσσω καὶ ὀπίσσω:
<hom. il. 18.251>	̔́Εκτορι δ' ἦεν ἑταῖρος, ἰῇ δ' ἐν νυκτὶ γένοντο,
<hom. il. 18.252>	ἀλλ' ὃ μὲν ἂρ μύθοισιν, ὃ δ' ἔγχεϊ πολλὸν ἐνίκα:
<hom. il. 18.253>	ὅ σφιν ἐϋφρονέων ἀγορήσατο καὶ μετέειπεν:
<hom. il. 18.254>	ἀμφὶ μάλα φράζεσθε φίλοι: κέλομαι γὰρ ἔγωγε
<hom. il. 18.255>	ἄστυδε νῦν ἰέναι, μὴ μίμνειν ἠῶ δῖαν
<hom. il. 18.256>	ἐν πεδίῳ παρὰ νηυσίν: ἑκὰς δ' ἀπὸ τείχεός εἰμεν.
<hom. il. 18.257>	ὄφρα μὲν οὗτος ἀνὴρ ̓Αγαμέμνονι μήνιε δίῳ
<hom. il. 18.258>	τόφρα δὲ ῥηί̈τεροι πολεμίζειν ἦσαν ̓Αχαιοί:
<hom. il. 18.259>	χαίρεσκον γὰρ ἔγωγε θοῇς ἐπὶ νηυσὶν ἰαύων
<hom. il. 18.260>	ἐλπόμενος νῆας αἱρησέμεν ἀμφιελίσσας.
<hom. il. 18.261>	νῦν δ' αἰνῶς δείδοικα ποδώκεα Πηλεί̈ωνα:
<hom. il. 18.262>	οἷος κείνου θυμὸς ὑπέρβιος, οὐκ ἐθελήσει
<hom. il. 18.263>	μίμνειν ἐν πεδίῳ, ὅθι περ Τρῶες καὶ ̓Αχαιοὶ
<hom. il. 18.264>	ἐν μέσῳ ἀμφότεροι μένος ̓́Αρηος δατέονται,
<hom. il. 18.265>	ἀλλὰ περὶ πτόλιός τε μαχήσεται ἠδὲ γυναικῶν.
<hom. il. 18.266>	ἀλλ' ἴομεν προτὶ ἄστυ, πίθεσθέ μοι: ὧδε γὰρ ἔσται:
<hom. il. 18.267>	νῦν μὲν νὺξ ἀπέπαυσε ποδώκεα Πηλεί̈ωνα
<hom. il. 18.268>	ἀμβροσίη: εἰ δ' ἄμμε κιχήσεται ἐνθάδ' ἐόντας
<hom. il. 18.269>	αὔριον ὁρμηθεὶς σὺν τεύχεσιν, εὖ νύ τις αὐτὸν
<hom. il. 18.270>	γνώσεται: ἀσπασίως γὰρ ἀφίξεται ̓́Ιλιον ἱρὴν
<hom. il. 18.271>	ὅς κε φύγῃ, πολλοὺς δὲ κύνες καὶ γῦπες ἔδονται
<hom. il. 18.272>	Τρώων: αἲ γὰρ δή μοι ἀπ' οὔατος ὧδε γένοιτο.
<hom. il. 18.273>	εἰ δ' ἂν ἐμοῖς ἐπέεσσι πιθώμεθα κηδόμενοί περ,
<hom. il. 18.274>	νύκτα μὲν εἰν ἀγορῇ σθένος ἕξομεν, ἄστυ δὲ πύργοι
<hom. il. 18.275>	ὑψηλαί τε πύλαι σανίδες τ' ἐπὶ τῇς ἀραρυῖαι
<hom. il. 18.276>	μακραὶ ἐύ̈ξεστοι ἐζευγμέναι εἰρύσσονται:
<hom. il. 18.277>	πρῶϊ δ' ὑπηοῖοι σὺν τεύχεσι θωρηχθέντες
<hom. il. 18.278>	στησόμεθ' ἂμ πύργους: τῷ δ' ἄλγιον, αἴ κ' ἐθέλῃσιν
<hom. il. 18.279>	ἐλθὼν ἐκ νηῶν περὶ τείχεος ἄμμι μάχεσθαι.
<hom. il. 18.280>	ἂψ πάλιν εἶς' ἐπὶ νῆας, ἐπεί κ' ἐριαύχενας ἵππους
<hom. il. 18.281>	παντοίου δρόμου ἄσῃ ὑπὸ πτόλιν ἠλασκάζων:
<hom. il. 18.282>	εἴσω δ' οὔ μιν θυμὸς ἐφορμηθῆναι ἐάσει,
<hom. il. 18.283>	οὐδέ ποτ' ἐκπέρσει: πρίν μιν κύνες ἀργοὶ ἔδονται.

<hom. il. 18.284>	τὸν δ' ἄρ' ὑπόδρα ἰδὼν προσέφη κορυθαίολος ̔́Εκτωρ:
<hom. il. 18.285>	Πουλυδάμα σὺ μὲν οὐκέτ' ἐμοὶ φίλα ταῦτ' ἀγορεύεις,
<hom. il. 18.286>	ὃς κέλεαι κατὰ ἄστυ ἀλήμεναι αὖτις ἰόντας.
<hom. il. 18.287>	ἦ οὔ πω κεκόρησθε ἐελμένοι ἔνδοθι πύργων;
<hom. il. 18.288>	πρὶν μὲν γὰρ Πριάμοιο πόλιν μέροπες ἄνθρωποι
<hom. il. 18.289>	πάντες μυθέσκοντο πολύχρυσον πολύχαλκον:
<hom. il. 18.290>	νῦν δὲ δὴ ἐξαπόλωλε δόμων κειμήλια καλά,
<hom. il. 18.291>	πολλὰ δὲ δὴ Φρυγίην καὶ Μῃονίην ἐρατεινὴν
<hom. il. 18.292>	κτήματα περνάμεν' ἵκει, ἐπεὶ μέγας ὠδύσατο Ζεύς.
<hom. il. 18.293>	νῦν δ' ὅτε πέρ μοι ἔδωκε Κρόνου πάϊς ἀγκυλομήτεω
<hom. il. 18.294>	κῦδος ἀρέσθ' ἐπὶ νηυσί, θαλάσσῃ τ' ἔλσαι ̓Αχαιούς,
<hom. il. 18.295>	νήπιε μηκέτι ταῦτα νοήματα φαῖν' ἐνὶ δήμῳ:
<hom. il. 18.296>	οὐ γάρ τις Τρώων ἐπιπείσεται: οὐ γὰρ ἐάσω.
<hom. il. 18.297>	ἀλλ' ἄγεθ' ὡς ἂν ἐγὼ εἴπω, πειθώμεθα πάντες.
<hom. il. 18.298>	νῦν μὲν δόρπον ἕλεσθε κατὰ στρατὸν ἐν τελέεσσι,
<hom. il. 18.299>	καὶ φυλακῆς μνήσασθε, καὶ ἐγρήγορθε ἕκαστος:
<hom. il. 18.300>	Τρώων δ' ὃς κτεάτεσσιν ὑπερφιάλως ἀνιάζει,
<hom. il. 18.301>	συλλέξας λαοῖσι δότω καταδημοβορῆσαι:
<hom. il. 18.302>	τῶν τινὰ βέλτερόν ἐστιν ἐπαυρέμεν ἤ περ ̓Αχαιούς.
<hom. il. 18.303>	πρῶϊ δ' ὑπηοῖοι σὺν τεύχεσι θωρηχθέντες
<hom. il. 18.304>	νηυσὶν ἔπι γλαφυρῇσιν ἐγείρομεν ὀξὺν ̓́Αρηα.
<hom. il. 18.305>	εἰ δ' ἐτεὸν παρὰ ναῦφιν ἀνέστη δῖος ̓Αχιλλεύς,
<hom. il. 18.306>	ἄλγιον αἴ κ' ἐθέλῃσι τῷ ἔσσεται: οὔ μιν ἔγωγε
<hom. il. 18.307>	φεύξομαι ἐκ πολέμοιο δυσηχέος, ἀλλὰ μάλ' ἄντην
<hom. il. 18.308>	στήσομαι, ἤ κε φέρῃσι μέγα κράτος, ἦ κε φεροίμην.
<hom. il. 18.309>	ξυνὸς ̓Ενυάλιος, καί τε κτανέοντα κατέκτα.

<hom. il. 18.310>	ὣς ̔́Εκτωρ ἀγόρευ', ἐπὶ δὲ Τρῶες κελάδησαν
<hom. il. 18.311>	νήπιοι: ἐκ γάρ σφεων φρένας εἵλετο Παλλὰς ̓Αθήνη.
<hom. il. 18.312>	̔́Εκτορι μὲν γὰρ ἐπῄνησαν κακὰ μητιόωντι,
<hom. il. 18.313>	Πουλυδάμαντι δ' ἄρ' οὔ τις ὃς ἐσθλὴν φράζετο βουλήν.
<hom. il. 18.314>	δόρπον ἔπειθ' εἵλοντο κατὰ στρατόν: αὐτὰρ ̓Αχαιοὶ
<hom. il. 18.315>	παννύχιοι Πάτροκλον ἀνεστενάχοντο γοῶντες.
<hom. il. 18.316>	τοῖσι δὲ Πηλεί̈δης ἁδινοῦ ἐξῆρχε γόοιο
<hom. il. 18.317>	χεῖρας ἐπ' ἀνδροφόνους θέμενος στήθεσσιν ἑταίρου
<hom. il. 18.318>	πυκνὰ μάλα στενάχων ὥς τε λὶς ἠϋγένειος,
<hom. il. 18.319>	ᾧ ῥά θ' ὑπὸ σκύμνους ἐλαφηβόλος ἁρπάσῃ ἀνὴρ
<hom. il. 18.320>	ὕλης ἐκ πυκινῆς: ὃ δέ τ' ἄχνυται ὕστερος ἐλθών,
<hom. il. 18.321>	πολλὰ δέ τ' ἄγκε' ἐπῆλθε μετ' ἀνέρος ἴχνι' ἐρευνῶν
<hom. il. 18.322>	εἴ ποθεν ἐξεύροι: μάλα γὰρ δριμὺς χόλος αἱρεῖ:
<hom. il. 18.323>	ὣς ὃ βαρὺ στενάχων μετεφώνεε Μυρμιδόνεσσιν:

<hom. il. 18.324>	ὢ πόποι ἦ ῥ' ἅλιον ἔπος ἔκβαλον ἤματι κείνῳ
<hom. il. 18.325>	θαρσύνων ἥρωα Μενοίτιον ἐν μεγάροισι:
<hom. il. 18.326>	φῆν δέ οἱ εἰς ̓Οπόεντα περικλυτὸν υἱὸν ἀπάξειν
<hom. il. 18.327>	̓́Ιλιον ἐκπέρσαντα, λαχόντα τε ληί̈δος αἶσαν.
<hom. il. 18.328>	ἀλλ' οὐ Ζεὺς ἄνδρεσσι νοήματα πάντα τελευτᾷ:
<hom. il. 18.329>	ἄμφω γὰρ πέπρωται ὁμοίην γαῖαν ἐρεῦσαι
<hom. il. 18.330>	αὐτοῦ ἐνὶ Τροίῃ, ἐπεὶ οὐδ' ἐμὲ νοστήσαντα
<hom. il. 18.331>	δέξεται ἐν μεγάροισι γέρων ἱππηλάτα Πηλεὺς
<hom. il. 18.332>	οὐδὲ Θέτις μήτηρ, ἀλλ' αὐτοῦ γαῖα καθέξει.
<hom. il. 18.333>	νῦν δ' ἐπεὶ οὖν Πάτροκλε σεῦ ὕστερος εἶμ' ὑπὸ γαῖαν,
<hom. il. 18.334>	οὔ σε πρὶν κτεριῶ πρίν γ' ̔́Εκτορος ἐνθάδ' ἐνεῖκαι
<hom. il. 18.335>	τεύχεα καὶ κεφαλὴν μεγαθύμου σοῖο φονῆος:
<hom. il. 18.336>	δώδεκα δὲ προπάροιθε πυρῆς ἀποδειροτομήσω
<hom. il. 18.337>	Τρώων ἀγλαὰ τέκνα σέθεν κταμένοιο χολωθείς.
<hom. il. 18.338>	τόφρα δέ μοι παρὰ νηυσὶ κορωνίσι κείσεαι αὔτως,
<hom. il. 18.339>	ἀμφὶ δὲ σὲ Τρῳαὶ καὶ Δαρδανίδες βαθύκολποι
<hom. il. 18.340>	κλαύσονται νύκτάς τε καὶ ἤματα δάκρυ χέουσαι,
<hom. il. 18.341>	τὰς αὐτοὶ καμόμεσθα βίηφί τε δουρί τε μακρῷ
<hom. il. 18.342>	πιείρας πέρθοντε πόλεις μερόπων ἀνθρώπων.

<hom. il. 18.343>	ὣς εἰπὼν ἑτάροισιν ἐκέκλετο δῖος ̓Αχιλλεὺς
<hom. il. 18.344>	ἀμφὶ πυρὶ στῆσαι τρίποδα μέγαν, ὄφρα τάχιστα
<hom. il. 18.345>	Πάτροκλον λούσειαν ἄπο βρότον αἱματόεντα.
<hom. il. 18.346>	οἳ δὲ λοετροχόον τρίποδ' ἵστασαν ἐν πυρὶ κηλέῳ,
<hom. il. 18.347>	ἐν δ' ἄρ' ὕδωρ ἔχεαν, ὑπὸ δὲ ξύλα δαῖον ἑλόντες.
<hom. il. 18.348>	γάστρην μὲν τρίποδος πῦρ ἄμφεπε, θέρμετο δ' ὕδωρ:
<hom. il. 18.349>	αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,
<hom. il. 18.350>	καὶ τότε δὴ λοῦσάν τε καὶ ἤλειψαν λίπ' ἐλαίῳ,
<hom. il. 18.351>	ἐν δ' ὠτειλὰς πλῆσαν ἀλείφατος ἐννεώροιο:
<hom. il. 18.352>	ἐν λεχέεσσι δὲ θέντες ἑανῷ λιτὶ κάλυψαν
<hom. il. 18.353>	ἐς πόδας ἐκ κεφαλῆς, καθύπερθε δὲ φάρεϊ λευκῷ.
<hom. il. 18.354>	παννύχιοι μὲν ἔπειτα πόδας ταχὺν ἀμφ' ̓Αχιλῆα
<hom. il. 18.355>	Μυρμιδόνες Πάτροκλον ἀνεστενάχοντο γοῶντες:
<hom. il. 18.356>	Ζεὺς δ' ̔́Ηρην προσέειπε κασιγνήτην ἄλοχόν τε:
<hom. il. 18.357>	ἔπρηξας καὶ ἔπειτα βοῶπις πότνια ̔́Ηρη
<hom. il. 18.358>	ἀνστήσας' ̓Αχιλῆα πόδας ταχύν: ἦ ῥά νυ σεῖο
<hom. il. 18.359>	ἐξ αὐτῆς ἐγένοντο κάρη κομόωντες ̓Αχαιοί.

<hom. il. 18.360>	τὸν δ' ἠμείβετ' ἔπειτα βοῶπις πότνια ̔́Ηρη:
<hom. il. 18.361>	αἰνότατε Κρονίδη ποῖον τὸν μῦθον ἔειπες.
<hom. il. 18.362>	καὶ μὲν δή πού τις μέλλει βροτὸς ἀνδρὶ τελέσσαι,
<hom. il. 18.363>	ὅς περ θνητός τ' ἐστὶ καὶ οὐ τόσα μήδεα οἶδε:
<hom. il. 18.364>	πῶς δὴ ἔγωγ', ἥ φημι θεάων ἔμμεν ἀρίστη,
<hom. il. 18.365>	ἀμφότερον γενεῇ τε καὶ οὕνεκα σὴ παράκοιτις
<hom. il. 18.366>	κέκλημαι, σὺ δὲ πᾶσι μετ' ἀθανάτοισιν ἀνάσσεις,
<hom. il. 18.367>	οὐκ ὄφελον Τρώεσσι κοτεσσαμένη κακὰ ῥάψαι;

<hom. il. 18.368>	ὣς οἳ μὲν τοιαῦτα πρὸς ἀλλήλους ἀγόρευον:
<hom. il. 18.369>	̔Ηφαίστου δ' ἵκανε δόμον Θέτις ἀργυρόπεζα
<hom. il. 18.370>	ἄφθιτον ἀστερόεντα μεταπρεπέ' ἀθανάτοισι
<hom. il. 18.371>	χάλκεον, ὅν ῥ' αὐτὸς ποιήσατο κυλλοποδίων.
<hom. il. 18.372>	τὸν δ' εὗρ' ἱδρώοντα ἑλισσόμενον περὶ φύσας
<hom. il. 18.373>	σπεύδοντα: τρίποδας γὰρ ἐείκοσι πάντας ἔτευχεν
<hom. il. 18.374>	ἑστάμεναι περὶ τοῖχον ἐϋσταθέος μεγάροιο,
<hom. il. 18.375>	χρύσεα δέ σφ' ὑπὸ κύκλα ἑκάστῳ πυθμένι θῆκεν,
<hom. il. 18.376>	ὄφρά οἱ αὐτόματοι θεῖον δυσαίατ' ἀγῶνα
<hom. il. 18.377>	ἠδ' αὖτις πρὸς δῶμα νεοίατο θαῦμα ἰδέσθαι.
<hom. il. 18.378>	οἳ δ' ἤτοι τόσσον μὲν ἔχον τέλος, οὔατα δ' οὔ πω
<hom. il. 18.379>	δαιδάλεα προσέκειτο: τά ῥ' ἤρτυε, κόπτε δὲ δεσμούς.
<hom. il. 18.380>	ὄφρ' ὅ γε ταῦτ' ἐπονεῖτο ἰδυίῃσι πραπίδεσσι,
<hom. il. 18.381>	τόφρά οἱ ἐγγύθεν ἦλθε θεὰ Θέτις ἀργυρόπεζα.
<hom. il. 18.382>	τὴν δὲ ἴδε προμολοῦσα Χάρις λιπαροκρήδεμνος
<hom. il. 18.383>	καλή, τὴν ὤπυιε περικλυτὸς ἀμφιγυήεις:
<hom. il. 18.384>	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
<hom. il. 18.385>	τίπτε Θέτι τανύπεπλε ἱκάνεις ἡμέτερον δῶ
<hom. il. 18.386>	αἰδοίη τε φίλη τε; πάρος γε μὲν οὔ τι θαμίζεις.
<hom. il. 18.387>	ἀλλ' ἕπεο προτέρω, ἵνα τοι πὰρ ξείνια θείω.

<hom. il. 18.388>	ὣς ἄρα φωνήσασα πρόσω ἄγε δῖα θεάων.
<hom. il. 18.389>	τὴν μὲν ἔπειτα καθεῖσεν ἐπὶ θρόνου ἀργυροήλου
<hom. il. 18.390>	καλοῦ δαιδαλέου: ὑπὸ δὲ θρῆνυς ποσὶν ἦεν:
<hom. il. 18.391>	κέκλετο δ' ̔́Ηφαιστον κλυτοτέχνην εἶπέ τε μῦθον:
<hom. il. 18.392>	̔́Ηφαιστε πρόμολ' ὧδε: Θέτις νύ τι σεῖο χατίζει.
<hom. il. 18.393>	τὴν δ' ἠμείβετ' ἔπειτα περικλυτὸς ἀμφιγυήεις:
<hom. il. 18.394>	ἦ ῥά νύ μοι δεινή τε καὶ αἰδοίη θεὸς ἔνδον,
<hom. il. 18.395>	ἥ μ' ἐσάως' ὅτε μ' ἄλγος ἀφίκετο τῆλε πεσόντα
<hom. il. 18.396>	μητρὸς ἐμῆς ἰότητι κυνώπιδος, ἥ μ' ἐθέλησε
<hom. il. 18.397>	κρύψαι χωλὸν ἐόντα: τότ' ἂν πάθον ἄλγεα θυμῷ,
<hom. il. 18.398>	εἰ μή μ' Εὐρυνόμη τε Θέτις θ' ὑπεδέξατο κόλπῳ
<hom. il. 18.399>	Εὐρυνόμη θυγάτηρ ἀψορρόου ̓Ωκεανοῖο.
<hom. il. 18.400>	τῇσι παρ' εἰνάετες χάλκευον δαίδαλα πολλά,
<hom. il. 18.401>	πόρπας τε γναμπτάς θ' ἕλικας κάλυκάς τε καὶ ὅρμους
<hom. il. 18.402>	ἐν σπῆϊ γλαφυρῷ: περὶ δὲ ῥόος ̓Ωκεανοῖο
<hom. il. 18.403>	ἀφρῷ μορμύρων ῥέεν ἄσπετος: οὐδέ τις ἄλλος
<hom. il. 18.404>	ᾔδεεν οὔτε θεῶν οὔτε θνητῶν ἀνθρώπων,
<hom. il. 18.405>	ἀλλὰ Θέτις τε καὶ Εὐρυνόμη ἴσαν, αἵ μ' ἐσάωσαν.
<hom. il. 18.406>	ἣ νῦν ἡμέτερον δόμον ἵκει: τώ με μάλα χρεὼ
<hom. il. 18.407>	πάντα Θέτι καλλιπλοκάμῳ ζῳάγρια τίνειν.
<hom. il. 18.408>	ἀλλὰ σὺ μὲν νῦν οἱ παράθες ξεινήϊα καλά,
<hom. il. 18.409>	ὄφρ' ἂν ἐγὼ φύσας ἀποθείομαι ὅπλά τε πάντα.

<hom. il. 18.410>	ἦ, καὶ ἀπ' ἀκμοθέτοιο πέλωρ αἴητον ἀνέστη
<hom. il. 18.411>	χωλεύων: ὑπὸ δὲ κνῆμαι ῥώοντο ἀραιαί.
<hom. il. 18.412>	φύσας μέν ῥ' ἀπάνευθε τίθει πυρός, ὅπλά τε πάντα
<hom. il. 18.413>	λάρνακ' ἐς ἀργυρέην συλλέξατο, τοῖς ἐπονεῖτο:
<hom. il. 18.414>	σπόγγῳ δ' ἀμφὶ πρόσωπα καὶ ἄμφω χεῖρ' ἀπομόργνυ
<hom. il. 18.415>	αὐχένα τε στιβαρὸν καὶ στήθεα λαχνήεντα,
<hom. il. 18.416>	δῦ δὲ χιτῶν', ἕλε δὲ σκῆπτρον παχύ, βῆ δὲ θύραζε
<hom. il. 18.417>	χωλεύων: ὑπὸ δ' ἀμφίπολοι ῥώοντο ἄνακτι
<hom. il. 18.418>	χρύσειαι ζωῇσι νεήνισιν εἰοικυῖαι.
<hom. il. 18.419>	τῇς ἐν μὲν νόος ἐστὶ μετὰ φρεσίν, ἐν δὲ καὶ αὐδὴ
<hom. il. 18.420>	καὶ σθένος, ἀθανάτων δὲ θεῶν ἄπο ἔργα ἴσασιν.
<hom. il. 18.421>	αἳ μὲν ὕπαιθα ἄνακτος ἐποίπνυον: αὐτὰρ ὃ ἔρρων
<hom. il. 18.422>	πλησίον, ἔνθα Θέτις περ, ἐπὶ θρόνου ἷζε φαεινοῦ,
<hom. il. 18.423>	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
<hom. il. 18.424>	τίπτε Θέτι τανύπεπλε ἱκάνεις ἡμέτερον δῶ
<hom. il. 18.425>	αἰδοίη τε φίλη τε; πάρος γε μὲν οὔ τι θαμίζεις.
<hom. il. 18.426>	αὔδα ὅ τι φρονέεις: τελέσαι δέ με θυμὸς ἄνωγεν,
<hom. il. 18.427>	εἰ δύναμαι τελέσαι γε καὶ εἰ τετελεσμένον ἐστίν.

<hom. il. 18.428>	τὸν δ' ἠμείβετ' ἔπειτα Θέτις κατὰ δάκρυ χέουσα:
<hom. il. 18.429>	̔́Ηφαιστ', ἦ ἄρα δή τις, ὅσαι θεαί εἰς' ἐν ̓Ολύμπῳ,
<hom. il. 18.430>	τοσσάδ' ἐνὶ φρεσὶν ᾗσιν ἀνέσχετο κήδεα λυγρὰ
<hom. il. 18.431>	ὅσς' ἐμοὶ ἐκ πασέων Κρονίδης Ζεὺς ἄλγε' ἔδωκεν;
<hom. il. 18.432>	ἐκ μέν μ' ἀλλάων ἁλιάων ἀνδρὶ δάμασσεν
<hom. il. 18.433>	Αἰακίδῃ Πηλῆϊ, καὶ ἔτλην ἀνέρος εὐνὴν
<hom. il. 18.434>	πολλὰ μάλ' οὐκ ἐθέλουσα. ὃ μὲν δὴ γήραϊ λυγρῷ
<hom. il. 18.435>	κεῖται ἐνὶ μεγάροις ἀρημένος, ἄλλα δέ μοι νῦν,
<hom. il. 18.436>	υἱὸν ἐπεί μοι δῶκε γενέσθαί τε τραφέμεν τε
<hom. il. 18.437>	ἔξοχον ἡρώων: ὃ δ' ἀνέδραμεν ἔρνεϊ ἶσος:
<hom. il. 18.438>	τὸν μὲν ἐγὼ θρέψασα φυτὸν ὣς γουνῷ ἀλωῆς
<hom. il. 18.439>	νηυσὶν ἐπιπροέηκα κορωνίσιν ̓́Ιλιον εἴσω
<hom. il. 18.440>	Τρωσὶ μαχησόμενον: τὸν δ' οὐχ ὑποδέξομαι αὖτις
<hom. il. 18.441>	οἴκαδε νοστήσαντα δόμον Πηλήϊον εἴσω.
<hom. il. 18.442>	ὄφρα δέ μοι ζώει καὶ ὁρᾷ φάος ἠελίοιο
<hom. il. 18.443>	ἄχνυται, οὐδέ τί οἱ δύναμαι χραισμῆσαι ἰοῦσα.
<hom. il. 18.444>	κούρην ἣν ἄρα οἱ γέρας ἔξελον υἷες ̓Αχαιῶν,
<hom. il. 18.445>	τὴν ἂψ ἐκ χειρῶν ἕλετο κρείων ̓Αγαμέμνων.
<hom. il. 18.446>	ἤτοι ὃ τῆς ἀχέων φρένας ἔφθιεν: αὐτὰρ ̓Αχαιοὺς
<hom. il. 18.447>	Τρῶες ἐπὶ πρύμνῃσιν ἐείλεον, οὐδὲ θύραζε
<hom. il. 18.448>	εἴων ἐξιέναι: τὸν δὲ λίσσοντο γέροντες
<hom. il. 18.449>	̓Αργείων, καὶ πολλὰ περικλυτὰ δῶρ' ὀνόμαζον.
<hom. il. 18.450>	ἔνθ' αὐτὸς μὲν ἔπειτ' ἠναίνετο λοιγὸν ἀμῦναι,
<hom. il. 18.451>	αὐτὰρ ὃ Πάτροκλον περὶ μὲν τὰ ἃ τεύχεα ἕσσε,
<hom. il. 18.452>	πέμπε δέ μιν πόλεμον δέ, πολὺν δ' ἅμα λαὸν ὄπασσε.
<hom. il. 18.453>	πᾶν δ' ἦμαρ μάρναντο περὶ Σκαιῇσι πύλῃσι:
<hom. il. 18.454>	καί νύ κεν αὐτῆμαρ πόλιν ἔπραθον, εἰ μὴ ̓Απόλλων
<hom. il. 18.455>	πολλὰ κακὰ ῥέξαντα Μενοιτίου ἄλκιμον υἱὸν
<hom. il. 18.456>	ἔκταν' ἐνὶ προμάχοισι καὶ ̔́Εκτορι κῦδος ἔδωκε.
<hom. il. 18.457>	τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
<hom. il. 18.458>	υἱεῖ ἐμῷ ὠκυμόρῳ δόμεν ἀσπίδα καὶ τρυφάλειαν
<hom. il. 18.459>	καὶ καλὰς κνημῖδας ἐπισφυρίοις ἀραρυίας
<hom. il. 18.460>	καὶ θώρηχ': ὃ γὰρ ἦν οἱ ἀπώλεσε πιστὸς ἑταῖρος
<hom. il. 18.461>	Τρωσὶ δαμείς: ὃ δὲ κεῖται ἐπὶ χθονὶ θυμὸν ἀχεύων.

<hom. il. 18.462>	τὴν δ' ἠμείβετ' ἔπειτα περικλυτὸς ἀμφιγυήεις:
<hom. il. 18.463>	θάρσει: μή τοι ταῦτα μετὰ φρεσὶ σῇσι μελόντων.
<hom. il. 18.464>	αἲ γάρ μιν θανάτοιο δυσηχέος ὧδε δυναίμην
<hom. il. 18.465>	νόσφιν ἀποκρύψαι, ὅτε μιν μόρος αἰνὸς ἱκάνοι,
<hom. il. 18.466>	ὥς οἱ τεύχεα καλὰ παρέσσεται, οἷά τις αὖτε
<hom. il. 18.467>	ἀνθρώπων πολέων θαυμάσσεται, ὅς κεν ἴδηται.

<hom. il. 18.468>	ὣς εἰπὼν τὴν μὲν λίπεν αὐτοῦ, βῆ δ' ἐπὶ φύσας:
<hom. il. 18.469>	τὰς δ' ἐς πῦρ ἔτρεψε κέλευσέ τε ἐργάζεσθαι.
<hom. il. 18.470>	φῦσαι δ' ἐν χοάνοισιν ἐείκοσι πᾶσαι ἐφύσων
<hom. il. 18.471>	παντοίην εὔπρηστον ἀϋτμὴν ἐξανιεῖσαι,
<hom. il. 18.472>	ἄλλοτε μὲν σπεύδοντι παρέμμεναι, ἄλλοτε δ' αὖτε,
<hom. il. 18.473>	ὅππως ̔́Ηφαιστός τ' ἐθέλοι καὶ ἔργον ἄνοιτο.
<hom. il. 18.474>	χαλκὸν δ' ἐν πυρὶ βάλλεν ἀτειρέα κασσίτερόν τε
<hom. il. 18.475>	καὶ χρυσὸν τιμῆντα καὶ ἄργυρον: αὐτὰρ ἔπειτα
<hom. il. 18.476>	θῆκεν ἐν ἀκμοθέτῳ μέγαν ἄκμονα, γέντο δὲ χειρὶ
<hom. il. 18.477>	ῥαιστῆρα κρατερήν, ἑτέρηφι δὲ γέντο πυράγρην.

<hom. il. 18.478>	ποίει δὲ πρώτιστα σάκος μέγα τε στιβαρόν τε
<hom. il. 18.479>	πάντοσε δαιδάλλων, περὶ δ' ἄντυγα βάλλε φαεινὴν
<hom. il. 18.480>	τρίπλακα μαρμαρέην, ἐκ δ' ἀργύρεον τελαμῶνα.
<hom. il. 18.481>	πέντε δ' ἄρ' αὐτοῦ ἔσαν σάκεος πτύχες: αὐτὰρ ἐν αὐτῷ
<hom. il. 18.482>	ποίει δαίδαλα πολλὰ ἰδυίῃσι πραπίδεσσιν.

<hom. il. 18.483>	ἐν μὲν γαῖαν ἔτευξ', ἐν δ' οὐρανόν, ἐν δὲ θάλασσαν,
<hom. il. 18.484>	ἠέλιόν τ' ἀκάμαντα σελήνην τε πλήθουσαν,
<hom. il. 18.485>	ἐν δὲ τὰ τείρεα πάντα, τά τ' οὐρανὸς ἐστεφάνωται,
<hom. il. 18.486>	Πληϊάδας θ' ̔Υάδας τε τό τε σθένος ̓Ωρίωνος
<hom. il. 18.487>	̓́Αρκτόν θ', ἣν καὶ ̓́Αμαξαν ἐπίκλησιν καλέουσιν,
<hom. il. 18.488>	ἥ τ' αὐτοῦ στρέφεται καί τ' ̓Ωρίωνα δοκεύει,
<hom. il. 18.489>	οἴη δ' ἄμμορός ἐστι λοετρῶν ̓Ωκεανοῖο.

<hom. il. 18.490>	ἐν δὲ δύω ποίησε πόλεις μερόπων ἀνθρώπων
<hom. il. 18.491>	καλάς. ἐν τῇ μέν ῥα γάμοι τ' ἔσαν εἰλαπίναι τε,
<hom. il. 18.492>	νύμφας δ' ἐκ θαλάμων δαί̈δων ὕπο λαμπομενάων
<hom. il. 18.493>	ἠγίνεον ἀνὰ ἄστυ, πολὺς δ' ὑμέναιος ὀρώρει:
<hom. il. 18.494>	κοῦροι δ' ὀρχηστῆρες ἐδίνεον, ἐν δ' ἄρα τοῖσιν
<hom. il. 18.495>	αὐλοὶ φόρμιγγές τε βοὴν ἔχον: αἳ δὲ γυναῖκες
<hom. il. 18.496>	ἱστάμεναι θαύμαζον ἐπὶ προθύροισιν ἑκάστη.
<hom. il. 18.497>	λαοὶ δ' εἰν ἀγορῇ ἔσαν ἀθρόοι: ἔνθα δὲ νεῖκος
<hom. il. 18.498>	ὠρώρει, δύο δ' ἄνδρες ἐνείκεον εἵνεκα ποινῆς
<hom. il. 18.499>	ἀνδρὸς ἀποφθιμένου: ὃ μὲν εὔχετο πάντ' ἀποδοῦναι
<hom. il. 18.500>	δήμῳ πιφαύσκων, ὃ δ' ἀναίνετο μηδὲν ἑλέσθαι:
<hom. il. 18.501>	ἄμφω δ' ἱέσθην ἐπὶ ἴστορι πεῖραρ ἑλέσθαι.
<hom. il. 18.502>	λαοὶ δ' ἀμφοτέροισιν ἐπήπυον ἀμφὶς ἀρωγοί:
<hom. il. 18.503>	κήρυκες δ' ἄρα λαὸν ἐρήτυον: οἳ δὲ γέροντες
<hom. il. 18.504>	εἵατ' ἐπὶ ξεστοῖσι λίθοις ἱερῷ ἐνὶ κύκλῳ,
<hom. il. 18.505>	σκῆπτρα δὲ κηρύκων ἐν χέρς' ἔχον ἠεροφώνων:
<hom. il. 18.506>	τοῖσιν ἔπειτ' ἤϊσσον, ἀμοιβηδὶς δὲ δίκαζον.
<hom. il. 18.507>	κεῖτο δ' ἄρ' ἐν μέσσοισι δύω χρυσοῖο τάλαντα,
<hom. il. 18.508>	τῷ δόμεν ὃς μετὰ τοῖσι δίκην ἰθύντατα εἴποι.

<hom. il. 18.509>	τὴν δ' ἑτέρην πόλιν ἀμφὶ δύω στρατοὶ ἥατο λαῶν
<hom. il. 18.510>	τεύχεσι λαμπόμενοι: δίχα δέ σφισιν ἥνδανε βουλή,
<hom. il. 18.511>	ἠὲ διαπραθέειν ἢ ἄνδιχα πάντα δάσασθαι
<hom. il. 18.512>	κτῆσιν ὅσην πτολίεθρον ἐπήρατον ἐντὸς ἔεργεν:
<hom. il. 18.513>	οἳ δ' οὔ πω πείθοντο, λόχῳ δ' ὑπεθωρήσσοντο.
<hom. il. 18.514>	τεῖχος μέν ῥ' ἄλοχοί τε φίλαι καὶ νήπια τέκνα
<hom. il. 18.515>	ῥύατ' ἐφεσταότες, μετὰ δ' ἀνέρες οὓς ἔχε γῆρας:
<hom. il. 18.516>	οἳ δ' ἴσαν: ἦρχε δ' ἄρά σφιν ̓́Αρης καὶ Παλλὰς ̓Αθήνη
<hom. il. 18.517>	ἄμφω χρυσείω, χρύσεια δὲ εἵματα ἕσθην,
<hom. il. 18.518>	καλὼ καὶ μεγάλω σὺν τεύχεσιν, ὥς τε θεώ περ
<hom. il. 18.519>	ἀμφὶς ἀριζήλω: λαοὶ δ' ὑπολίζονες ἦσαν.
<hom. il. 18.520>	οἳ δ' ὅτε δή ῥ' ἵκανον ὅθι σφίσιν εἶκε λοχῆσαι
<hom. il. 18.521>	ἐν ποταμῷ, ὅθι τ' ἀρδμὸς ἔην πάντεσσι βοτοῖσιν,
<hom. il. 18.522>	ἔνθ' ἄρα τοί γ' ἵζοντ' εἰλυμένοι αἴθοπι χαλκῷ.
<hom. il. 18.523>	τοῖσι δ' ἔπειτ' ἀπάνευθε δύω σκοποὶ εἵατο λαῶν
<hom. il. 18.524>	δέγμενοι ὁππότε μῆλα ἰδοίατο καὶ ἕλικας βοῦς.
<hom. il. 18.525>	οἳ δὲ τάχα προγένοντο, δύω δ' ἅμ' ἕποντο νομῆες
<hom. il. 18.526>	τερπόμενοι σύριγξι: δόλον δ' οὔ τι προνόησαν.
<hom. il. 18.527>	οἳ μὲν τὰ προϊδόντες ἐπέδραμον, ὦκα δ' ἔπειτα
<hom. il. 18.528>	τάμνοντ' ἀμφὶ βοῶν ἀγέλας καὶ πώεα καλὰ
<hom. il. 18.529>	ἀργεννέων οἰῶν, κτεῖνον δ' ἐπὶ μηλοβοτῆρας.
<hom. il. 18.530>	οἳ δ' ὡς οὖν ἐπύθοντο πολὺν κέλαδον παρὰ βουσὶν
<hom. il. 18.531>	εἰράων προπάροιθε καθήμενοι, αὐτίκ' ἐφ' ἵππων
<hom. il. 18.532>	βάντες ἀερσιπόδων μετεκίαθον, αἶψα δ' ἵκοντο.
<hom. il. 18.533>	στησάμενοι δ' ἐμάχοντο μάχην ποταμοῖο παρ' ὄχθας,
<hom. il. 18.534>	βάλλον δ' ἀλλήλους χαλκήρεσιν ἐγχείῃσιν.
<hom. il. 18.535>	ἐν δ' ̓́Ερις ἐν δὲ Κυδοιμὸς ὁμίλεον, ἐν δ' ὀλοὴ Κήρ,
<hom. il. 18.536>	ἄλλον ζωὸν ἔχουσα νεούτατον, ἄλλον ἄουτον,
<hom. il. 18.537>	ἄλλον τεθνηῶτα κατὰ μόθον ἕλκε ποδοῖιν:
<hom. il. 18.538>	εἷμα δ' ἔχ' ἀμφ' ὤμοισι δαφοινεὸν αἵματι φωτῶν.
<hom. il. 18.539>	ὡμίλευν δ' ὥς τε ζωοὶ βροτοὶ ἠδ' ἐμάχοντο,
<hom. il. 18.540>	νεκρούς τ' ἀλλήλων ἔρυον κατατεθνηῶτας.

<hom. il. 18.541>	ἐν δ' ἐτίθει νειὸν μαλακὴν πίειραν ἄρουραν
<hom. il. 18.542>	εὐρεῖαν τρίπολον: πολλοὶ δ' ἀροτῆρες ἐν αὐτῇ
<hom. il. 18.543>	ζεύγεα δινεύοντες ἐλάστρεον ἔνθα καὶ ἔνθα.
<hom. il. 18.544>	οἳ δ' ὁπότε στρέψαντες ἱκοίατο τέλσον ἀρούρης,
<hom. il. 18.545>	τοῖσι δ' ἔπειτ' ἐν χερσὶ δέπας μελιηδέος οἴνου
<hom. il. 18.546>	δόσκεν ἀνὴρ ἐπιών: τοὶ δὲ στρέψασκον ἀν' ὄγμους,
<hom. il. 18.547>	ἱέμενοι νειοῖο βαθείης τέλσον ἱκέσθαι.
<hom. il. 18.548>	ἣ δὲ μελαίνετ' ὄπισθεν, ἀρηρομένῃ δὲ ἐῴκει,
<hom. il. 18.549>	χρυσείη περ ἐοῦσα: τὸ δὴ περὶ θαῦμα τέτυκτο.

<hom. il. 18.550>	ἐν δ' ἐτίθει τέμενος βασιλήϊον: ἔνθα δ' ἔριθοι
<hom. il. 18.551>	ἤμων ὀξείας δρεπάνας ἐν χερσὶν ἔχοντες.
<hom. il. 18.552>	δράγματα δ' ἄλλα μετ' ὄγμον ἐπήτριμα πῖπτον ἔραζε,
<hom. il. 18.553>	ἄλλα δ' ἀμαλλοδετῆρες ἐν ἐλλεδανοῖσι δέοντο.
<hom. il. 18.554>	τρεῖς δ' ἄρ' ἀμαλλοδετῆρες ἐφέστασαν: αὐτὰρ ὄπισθε
<hom. il. 18.555>	παῖδες δραγμεύοντες ἐν ἀγκαλίδεσσι φέροντες
<hom. il. 18.556>	ἀσπερχὲς πάρεχον: βασιλεὺς δ' ἐν τοῖσι σιωπῇ
<hom. il. 18.557>	σκῆπτρον ἔχων ἑστήκει ἐπ' ὄγμου γηθόσυνος κῆρ.
<hom. il. 18.558>	κήρυκες δ' ἀπάνευθεν ὑπὸ δρυὶ̈ δαῖτα πένοντο,
<hom. il. 18.559>	βοῦν δ' ἱερεύσαντες μέγαν ἄμφεπον: αἳ δὲ γυναῖκες
<hom. il. 18.560>	δεῖπνον ἐρίθοισιν λεύκ' ἄλφιτα πολλὰ πάλυνον.

<hom. il. 18.561>	ἐν δ' ἐτίθει σταφυλῇσι μέγα βρίθουσαν ἀλωὴν
<hom. il. 18.562>	καλὴν χρυσείην: μέλανες δ' ἀνὰ βότρυες ἦσαν,
<hom. il. 18.563>	ἑστήκει δὲ κάμαξι διαμπερὲς ἀργυρέῃσιν.
<hom. il. 18.564>	ἀμφὶ δὲ κυανέην κάπετον, περὶ δ' ἕρκος ἔλασσε
<hom. il. 18.565>	κασσιτέρου: μία δ' οἴη ἀταρπιτὸς ἦεν ἐπ' αὐτήν,
<hom. il. 18.566>	τῇ νίσοντο φορῆες ὅτε τρυγόῳεν ἀλωήν.
<hom. il. 18.567>	παρθενικαὶ δὲ καὶ ἠί̈θεοι ἀταλὰ φρονέοντες
<hom. il. 18.568>	πλεκτοῖς ἐν ταλάροισι φέρον μελιηδέα καρπόν.
<hom. il. 18.569>	τοῖσιν δ' ἐν μέσσοισι πάϊς φόρμιγγι λιγείῃ
<hom. il. 18.570>	ἱμερόεν κιθάριζε, λίνον δ' ὑπὸ καλὸν ἄειδε
<hom. il. 18.571>	λεπταλέῃ φωνῇ: τοὶ δὲ ῥήσσοντες ἁμαρτῇ
<hom. il. 18.572>	μολπῇ τ' ἰυγμῷ τε ποσὶ σκαίροντες ἕποντο.

<hom. il. 18.573>	ἐν δ' ἀγέλην ποίησε βοῶν ὀρθοκραιράων:
<hom. il. 18.574>	αἳ δὲ βόες χρυσοῖο τετεύχατο κασσιτέρου τε,
<hom. il. 18.575>	μυκηθμῷ δ' ἀπὸ κόπρου ἐπεσσεύοντο νομὸν δὲ
<hom. il. 18.576>	πὰρ ποταμὸν κελάδοντα, παρὰ ῥοδανὸν δονακῆα.
<hom. il. 18.577>	χρύσειοι δὲ νομῆες ἅμ' ἐστιχόωντο βόεσσι
<hom. il. 18.578>	τέσσαρες, ἐννέα δέ σφι κύνες πόδας ἀργοὶ ἕποντο.
<hom. il. 18.579>	σμερδαλέω δὲ λέοντε δύ' ἐν πρώτῃσι βόεσσι
<hom. il. 18.580>	ταῦρον ἐρύγμηλον ἐχέτην: ὃ δὲ μακρὰ μεμυκὼς
<hom. il. 18.581>	ἕλκετο: τὸν δὲ κύνες μετεκίαθον ἠδ' αἰζηοί.
<hom. il. 18.582>	τὼ μὲν ἀναρρήξαντε βοὸς μεγάλοιο βοείην
<hom. il. 18.583>	ἔγκατα καὶ μέλαν αἷμα λαφύσσετον: οἳ δὲ νομῆες
<hom. il. 18.584>	αὔτως ἐνδίεσαν ταχέας κύνας ὀτρύνοντες.
<hom. il. 18.585>	οἳ δ' ἤτοι δακέειν μὲν ἀπετρωπῶντο λεόντων,
<hom. il. 18.586>	ἱστάμενοι δὲ μάλ' ἐγγὺς ὑλάκτεον ἔκ τ' ἀλέοντο.

<hom. il. 18.587>	ἐν δὲ νομὸν ποίησε περικλυτὸς ἀμφιγυήεις
<hom. il. 18.588>	ἐν καλῇ βήσσῃ μέγαν οἰῶν ἀργεννάων,
<hom. il. 18.589>	σταθμούς τε κλισίας τε κατηρεφέας ἰδὲ σηκούς.

<hom. il. 18.590>	ἐν δὲ χορὸν ποίκιλλε περικλυτὸς ἀμφιγυήεις,
<hom. il. 18.591>	τῷ ἴκελον οἷόν ποτ' ἐνὶ Κνωσῷ εὐρείῃ
<hom. il. 18.592>	Δαίδαλος ἤσκησεν καλλιπλοκάμῳ ̓Αριάδνῃ.
<hom. il. 18.593>	ἔνθα μὲν ἠί̈θεοι καὶ παρθένοι ἀλφεσίβοιαι
<hom. il. 18.594>	ὀρχεῦντ' ἀλλήλων ἐπὶ καρπῷ χεῖρας ἔχοντες.
<hom. il. 18.595>	τῶν δ' αἳ μὲν λεπτὰς ὀθόνας ἔχον, οἳ δὲ χιτῶνας
<hom. il. 18.596>	εἵατ' ἐϋννήτους, ἦκα στίλβοντας ἐλαίῳ:
<hom. il. 18.597>	καί ῥ' αἳ μὲν καλὰς στεφάνας ἔχον, οἳ δὲ μαχαίρας
<hom. il. 18.598>	εἶχον χρυσείας ἐξ ἀργυρέων τελαμώνων.
<hom. il. 18.599>	οἳ δ' ὁτὲ μὲν θρέξασκον ἐπισταμένοισι πόδεσσι
<hom. il. 18.600>	ῥεῖα μάλ', ὡς ὅτε τις τροχὸν ἄρμενον ἐν παλάμῃσιν
<hom. il. 18.601>	ἑζόμενος κεραμεὺς πειρήσεται, αἴ κε θέῃσιν:
<hom. il. 18.602>	ἄλλοτε δ' αὖ θρέξασκον ἐπὶ στίχας ἀλλήλοισι.
<hom. il. 18.603>	πολλὸς δ' ἱμερόεντα χορὸν περιίσταθ' ὅμιλος
<hom. il. 18.604>	τερπόμενοι:
<hom. il. 18.605>	δοιὼ δὲ κυβιστητῆρε κατ' αὐτοὺς
<hom. il. 18.606>	μολπῆς ἐξάρχοντες ἐδίνευον κατὰ μέσσους.

<hom. il. 18.607>	ἐν δ' ἐτίθει ποταμοῖο μέγα σθένος ̓Ωκεανοῖο
<hom. il. 18.608>	ἄντυγα πὰρ πυμάτην σάκεος πύκα ποιητοῖο.

<hom. il. 18.609>	αὐτὰρ ἐπεὶ δὴ τεῦξε σάκος μέγα τε στιβαρόν τε,
<hom. il. 18.610>	τεῦξ' ἄρα οἱ θώρηκα φαεινότερον πυρὸς αὐγῆς,
<hom. il. 18.611>	τεῦξε δέ οἱ κόρυθα βριαρὴν κροτάφοις ἀραρυῖαν
<hom. il. 18.612>	καλὴν δαιδαλέην, ἐπὶ δὲ χρύσεον λόφον ἧκε,
<hom. il. 18.613>	τεῦξε δέ οἱ κνημῖδας ἑανοῦ κασσιτέροιο.

<hom. il. 18.614>	αὐτὰρ ἐπεὶ πάνθ' ὅπλα κάμε κλυτὸς ἀμφιγυήεις,
<hom. il. 18.615>	μητρὸς ̓Αχιλλῆος θῆκε προπάροιθεν ἀείρας.
<hom. il. 18.616>	ἣ δ' ἴρηξ ὣς ἆλτο κατ' Οὐλύμπου νιφόεντος
<hom. il. 18.617>	τεύχεα μαρμαίροντα παρ' ̔Ηφαίστοιο φέρουσα.
<hom. il. 19.1>	̓Ηὼς μὲν κροκόπεπλος ἀπ' ̓Ωκεανοῖο ῥοάων
<hom. il. 19.2>	ὄρνυθ', ἵν' ἀθανάτοισι φόως φέροι ἠδὲ βροτοῖσιν:
<hom. il. 19.3>	ἣ δ' ἐς νῆας ἵκανε θεοῦ πάρα δῶρα φέρουσα.
<hom. il. 19.4>	εὗρε δὲ Πατρόκλῳ περικείμενον ὃν φίλον υἱὸν
<hom. il. 19.5>	κλαίοντα λιγέως: πολέες δ' ἀμφ' αὐτὸν ἑταῖροι
<hom. il. 19.6>	μύρονθ': ἣ δ' ἐν τοῖσι παρίστατο δῖα θεάων,
<hom. il. 19.7>	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
<hom. il. 19.8>	τέκνον ἐμὸν τοῦτον μὲν ἐάσομεν ἀχνύμενοί περ
<hom. il. 19.9>	κεῖσθαι, ἐπεὶ δὴ πρῶτα θεῶν ἰότητι δαμάσθη:
<hom. il. 19.10>	τύνη δ' ̔Ηφαίστοιο πάρα κλυτὰ τεύχεα δέξο
<hom. il. 19.11>	καλὰ μάλ', οἷ' οὔ πώ τις ἀνὴρ ὤμοισι φόρησεν.

<hom. il. 19.12>	ὡς ἄρα φωνήσασα θεὰ κατὰ τεύχε' ἔθηκε
<hom. il. 19.13>	πρόσθεν ̓Αχιλλῆος: τὰ δ' ἀνέβραχε δαίδαλα πάντα.
<hom. il. 19.14>	Μυρμιδόνας δ' ἄρα πάντας ἕλε τρόμος, οὐδέ τις ἔτλη
<hom. il. 19.15>	ἄντην εἰσιδέειν, ἀλλ' ἔτρεσαν. αὐτὰρ ̓Αχιλλεὺς
<hom. il. 19.16>	ὡς εἶδ', ὥς μιν μᾶλλον ἔδυ χόλος, ἐν δέ οἱ ὄσσε
<hom. il. 19.17>	δεινὸν ὑπὸ βλεφάρων ὡς εἰ σέλας ἐξεφάανθεν:
<hom. il. 19.18>	τέρπετο δ' ἐν χείρεσσιν ἔχων θεοῦ ἀγλαὰ δῶρα.
<hom. il. 19.19>	αὐτὰρ ἐπεὶ φρεσὶν ᾗσι τετάρπετο δαίδαλα λεύσσων
<hom. il. 19.20>	αὐτίκα μητέρα ἣν ἔπεα πτερόεντα προσηύδα:
<hom. il. 19.21>	μῆτερ ἐμὴ τὰ μὲν ὅπλα θεὸς πόρεν οἷ' ἐπιεικὲς
<hom. il. 19.22>	ἔργ' ἔμεν ἀθανάτων, μὴ δὲ βροτὸν ἄνδρα τελέσσαι.
<hom. il. 19.23>	νῦν δ' ἤτοι μὲν ἐγὼ θωρήξομαι: ἀλλὰ μάλ' αἰνῶς
<hom. il. 19.24>	δείδω μή μοι τόφρα Μενοιτίου ἄλκιμον υἱὸν
<hom. il. 19.25>	μυῖαι καδδῦσαι κατὰ χαλκοτύπους ὠτειλὰς
<hom. il. 19.26>	εὐλὰς ἐγγείνωνται, ἀεικίσσωσι δὲ νεκρόν,
<hom. il. 19.27>	ἐκ δ' αἰὼν πέφαται, κατὰ δὲ χρόα πάντα σαπήῃ.

<hom. il. 19.28>	τὸν δ' ἠμείβετ' ἔπειτα θεὰ Θέτις ἀργυρόπεζα:
<hom. il. 19.29>	τέκνον μή τοι ταῦτα μετὰ φρεσὶ σῇσι μελόντων.
<hom. il. 19.30>	τῷ μὲν ἐγὼ πειρήσω ἀλαλκεῖν ἄγρια φῦλα
<hom. il. 19.31>	μυίας, αἵ ῥά τε φῶτας ἀρηϊφάτους κατέδουσιν:
<hom. il. 19.32>	ἤν περ γὰρ κεῖταί γε τελεσφόρον εἰς ἐνιαυτόν,
<hom. il. 19.33>	αἰεὶ τῷ γ' ἔσται χρὼς ἔμπεδος, ἢ καὶ ἀρείων.
<hom. il. 19.34>	ἀλλὰ σύ γ' εἰς ἀγορὴν καλέσας ἥρωας ̓Αχαιοὺς
<hom. il. 19.35>	μῆνιν ἀποειπὼν ̓Αγαμέμνονι ποιμένι λαῶν
<hom. il. 19.36>	αἶψα μάλ' ἐς πόλεμον θωρήσσεο, δύσεο δ' ἀλκήν.

<hom. il. 19.37>	ὣς ἄρα φωνήσασα μένος πολυθαρσὲς ἐνῆκε,
<hom. il. 19.38>	Πατρόκλῳ δ' αὖτ' ἀμβροσίην καὶ νέκταρ ἐρυθρὸν
<hom. il. 19.39>	στάξε κατὰ ῥινῶν, ἵνα οἱ χρὼς ἔμπεδος εἴη.

<hom. il. 19.40>	αὐτὰρ ὃ βῆ παρὰ θῖνα θαλάσσης δῖος ̓Αχιλλεὺς
<hom. il. 19.41>	σμερδαλέα ἰάχων, ὦρσεν δ' ἥρωας ̓Αχαιούς.
<hom. il. 19.42>	καί ῥ' οἵ περ τὸ πάρος γε νεῶν ἐν ἀγῶνι μένεσκον
<hom. il. 19.43>	οἵ τε κυβερνῆται καὶ ἔχον οἰήϊα νηῶν
<hom. il. 19.44>	καὶ ταμίαι παρὰ νηυσὶν ἔσαν σίτοιο δοτῆρες,
<hom. il. 19.45>	καὶ μὴν οἳ τότε γ' εἰς ἀγορὴν ἴσαν, οὕνεκ' ̓Αχιλλεὺς
<hom. il. 19.46>	ἐξεφάνη, δηρὸν δὲ μάχης ἐπέπαυτ' ἀλεγεινῆς.
<hom. il. 19.47>	τὼ δὲ δύω σκάζοντε βάτην ̓́Αρεος θεράποντε
<hom. il. 19.48>	Τυδεί̈δης τε μενεπτόλεμος καὶ δῖος ̓Οδυσσεὺς
<hom. il. 19.49>	ἔγχει ἐρειδομένω: ἔτι γὰρ ἔχον ἕλκεα λυγρά:
<hom. il. 19.50>	κὰδ δὲ μετὰ πρώτῃ ἀγορῇ ἵζοντο κιόντες.
<hom. il. 19.51>	αὐτὰρ ὃ δεύτατος ἦλθεν ἄναξ ἀνδρῶν ̓Αγαμέμνων
<hom. il. 19.52>	ἕλκος ἔχων: καὶ γὰρ τὸν ἐνὶ κρατερῇ ὑσμίνῃ
<hom. il. 19.53>	οὖτα Κόων ̓Αντηνορίδης χαλκήρεϊ δουρί.
<hom. il. 19.54>	αὐτὰρ ἐπεὶ δὴ πάντες ἀολλίσθησαν ̓Αχαιοί,
<hom. il. 19.55>	τοῖσι δ' ἀνιστάμενος μετέφη πόδας ὠκὺς ̓Αχιλλεύς:
<hom. il. 19.56>	̓Ατρεί̈δη ἦ ἄρ τι τόδ' ἀμφοτέροισιν ἄρειον
<hom. il. 19.57>	ἔπλετο σοὶ καὶ ἐμοί, ὅ τε νῶί̈ περ ἀχνυμένω κῆρ
<hom. il. 19.58>	θυμοβόρῳ ἔριδι μενεήναμεν εἵνεκα κούρης;
<hom. il. 19.59>	τὴν ὄφελ' ἐν νήεσσι κατακτάμεν ̓́Αρτεμις ἰῷ
<hom. il. 19.60>	ἤματι τῷ ὅτ' ἐγὼν ἑλόμην Λυρνησσὸν ὀλέσσας:
<hom. il. 19.61>	τώ κ' οὐ τόσσοι ̓Αχαιοὶ ὀδὰξ ἕλον ἄσπετον οὖδας
<hom. il. 19.62>	δυσμενέων ὑπὸ χερσὶν ἐμεῦ ἀπομηνίσαντος.
<hom. il. 19.63>	̔́Εκτορι μὲν καὶ Τρωσὶ τὸ κέρδιον: αὐτὰρ ̓Αχαιοὺς
<hom. il. 19.64>	δηρὸν ἐμῆς καὶ σῆς ἔριδος μνήσεσθαι ὀί̈ω.
<hom. il. 19.65>	ἀλλὰ τὰ μὲν προτετύχθαι ἐάσομεν ἀχνύμενοί περ
<hom. il. 19.66>	θυμὸν ἐνὶ στήθεσσι φίλον δαμάσαντες ἀνάγκῃ:
<hom. il. 19.67>	νῦν δ' ἤτοι μὲν ἐγὼ παύω χόλον, οὐδέ τί με χρὴ
<hom. il. 19.68>	ἀσκελέως αἰεὶ μενεαινέμεν: ἀλλ' ἄγε θᾶσσον
<hom. il. 19.69>	ὄτρυνον πόλεμον δὲ κάρη κομόωντας ̓Αχαιούς,
<hom. il. 19.70>	ὄφρ' ἔτι καὶ Τρώων πειρήσομαι ἀντίον ἐλθὼν
<hom. il. 19.71>	αἴ κ' ἐθέλως' ἐπὶ νηυσὶν ἰαύειν: ἀλλά τιν' οἴω
<hom. il. 19.72>	ἀσπασίως αὐτῶν γόνυ κάμψειν, ὅς κε φύγῃσι
<hom. il. 19.73>	δηί̈ου ἐκ πολέμοιο ὑπ' ἔγχεος ἡμετέροιο.

<hom. il. 19.74>	ὣς ἔφαθ', οἳ δ' ἐχάρησαν ἐϋκνήμιδες ̓Αχαιοὶ
<hom. il. 19.75>	μῆνιν ἀπειπόντος μεγαθύμου Πηλεί̈ωνος.
<hom. il. 19.76>	τοῖσι δὲ καὶ μετέειπεν ἄναξ ἀνδρῶν ̓Αγαμέμνων
<hom. il. 19.77>	αὐτόθεν ἐξ ἕδρης, οὐδ' ἐν μέσσοισιν ἀναστάς:
<hom. il. 19.78>	ὦ φίλοι ἥρωες Δαναοὶ θεράποντες ̓́Αρηος
<hom. il. 19.79>	ἑσταότος μὲν καλὸν ἀκούειν, οὐδὲ ἔοικεν
<hom. il. 19.80>	ὑββάλλειν: χαλεπὸν γὰρ ἐπισταμένῳ περ ἐόντι.
<hom. il. 19.81>	ἀνδρῶν δ' ἐν πολλῷ ὁμάδῳ πῶς κέν τις ἀκούσαι
<hom. il. 19.82>	ἢ εἴποι; βλάβεται δὲ λιγύς περ ἐὼν ἀγορητής.
<hom. il. 19.83>	Πηλεί̈δῃ μὲν ἐγὼν ἐνδείξομαι: αὐτὰρ οἱ ἄλλοι
<hom. il. 19.84>	σύνθεσθ' ̓Αργεῖοι, μῦθόν τ' εὖ γνῶτε ἕκαστος.
<hom. il. 19.85>	πολλάκι δή μοι τοῦτον ̓Αχαιοὶ μῦθον ἔειπον
<hom. il. 19.86>	καί τέ με νεικείεσκον: ἐγὼ δ' οὐκ αἴτιός εἰμι,
<hom. il. 19.87>	ἀλλὰ Ζεὺς καὶ Μοῖρα καὶ ἠεροφοῖτις ̓Ερινύς,
<hom. il. 19.88>	οἵ τέ μοι εἰν ἀγορῇ φρεσὶν ἔμβαλον ἄγριον ἄτην,
<hom. il. 19.89>	ἤματι τῷ ὅτ' ̓Αχιλλῆος γέρας αὐτὸς ἀπηύρων.
<hom. il. 19.90>	ἀλλὰ τί κεν ῥέξαιμι; θεὸς διὰ πάντα τελευτᾷ.
<hom. il. 19.91>	πρέσβα Διὸς θυγάτηρ ̓́Ατη, ἣ πάντας ἀᾶται,
<hom. il. 19.92>	οὐλομένη: τῇ μέν θ' ἁπαλοὶ πόδες: οὐ γὰρ ἐπ' οὔδει
<hom. il. 19.93>	πίλναται, ἀλλ' ἄρα ἥ γε κατ' ἀνδρῶν κράατα βαίνει
<hom. il. 19.94>	βλάπτους' ἀνθρώπους: κατὰ δ' οὖν ἕτερόν γε πέδησε.
<hom. il. 19.95>	καὶ γὰρ δή νύ ποτε Ζεὺς ἄσατο, τόν περ ἄριστον
<hom. il. 19.96>	ἀνδρῶν ἠδὲ θεῶν φας' ἔμμεναι: ἀλλ' ἄρα καὶ τὸν
<hom. il. 19.97>	̔́Ηρη θῆλυς ἐοῦσα δολοφροσύνῃς ἀπάτησεν,
<hom. il. 19.98>	ἤματι τῷ ὅτ' ἔμελλε βίην ̔Ηρακληείην
<hom. il. 19.99>	̓Αλκμήνη τέξεσθαι ἐϋστεφάνῳ ἐνὶ Θήβῃ.
<hom. il. 19.100>	ἤτοι ὅ γ' εὐχόμενος μετέφη πάντεσσι θεοῖσι:
<hom. il. 19.101>	κέκλυτέ μευ πάντές τε θεοὶ πᾶσαί τε θέαιναι,
<hom. il. 19.102>	ὄφρ' εἴπω τά με θυμὸς ἐνὶ στήθεσσιν ἀνώγει.
<hom. il. 19.103>	σήμερον ἄνδρα φόως δὲ μογοστόκος Εἰλείθυια
<hom. il. 19.104>	ἐκφανεῖ, ὃς πάντεσσι περικτιόνεσσιν ἀνάξει,
<hom. il. 19.105>	τῶν ἀνδρῶν γενεῆς οἵ θ' αἵματος ἐξ ἐμεῦ εἰσί.
<hom. il. 19.106>	τὸν δὲ δολοφρονέουσα προσηύδα πότνια ̔́Ηρη:
<hom. il. 19.107>	ψευστήσεις, οὐδ' αὖτε τέλος μύθῳ ἐπιθήσεις.
<hom. il. 19.108>	εἰ δ' ἄγε νῦν μοι ὄμοσσον ̓Ολύμπιε καρτερὸν ὅρκον,
<hom. il. 19.109>	ἦ μὲν τὸν πάντεσσι περικτιόνεσσιν ἀνάξειν
<hom. il. 19.110>	ὅς κεν ἐπ' ἤματι τῷδε πέσῃ μετὰ ποσσὶ γυναικὸς
<hom. il. 19.111>	τῶν ἀνδρῶν οἳ σῆς ἐξ αἵματός εἰσι γενέθλης.
<hom. il. 19.112>	ὣς ἔφατο: Ζεὺς δ' οὔ τι δολοφροσύνην ἐνόησεν,
<hom. il. 19.113>	ἀλλ' ὄμοσεν μέγαν ὅρκον, ἔπειτα δὲ πολλὸν ἀάσθη.
<hom. il. 19.114>	̔́Ηρη δ' ἀί̈ξασα λίπεν ῥίον Οὐλύμποιο,
<hom. il. 19.115>	καρπαλίμως δ' ἵκετ' ̓́Αργος ̓Αχαιικόν, ἔνθ' ἄρα ᾔδη
<hom. il. 19.116>	ἰφθίμην ἄλοχον Σθενέλου Περσηϊάδαο.
<hom. il. 19.117>	ἣ δ' ἐκύει φίλον υἱόν, ὃ δ' ἕβδομος ἑστήκει μείς:
<hom. il. 19.118>	ἐκ δ' ἄγαγε πρὸ φόως δὲ καὶ ἠλιτόμηνον ἐόντα,
<hom. il. 19.119>	̓Αλκμήνης δ' ἀπέπαυσε τόκον, σχέθε δ' Εἰλειθυίας.
<hom. il. 19.120>	αὐτὴ δ' ἀγγελέουσα Δία Κρονίωνα προσηύδα:
<hom. il. 19.121>	Ζεῦ πάτερ ἀργικέραυνε ἔπος τί τοι ἐν φρεσὶ θήσω:
<hom. il. 19.122>	ἤδη ἀνὴρ γέγον' ἐσθλὸς ὃς ̓Αργείοισιν ἀνάξει
<hom. il. 19.123>	Εὐρυσθεὺς Σθενέλοιο πάϊς Περσηϊάδαο
<hom. il. 19.124>	σὸν γένος: οὔ οἱ ἀεικὲς ἀνασσέμεν ̓Αργείοισιν.
<hom. il. 19.125>	ὣς φάτο, τὸν δ' ἄχος ὀξὺ κατὰ φρένα τύψε βαθεῖαν:
<hom. il. 19.126>	αὐτίκα δ' εἷλ' ̓́Ατην κεφαλῆς λιπαροπλοκάμοιο
<hom. il. 19.127>	χωόμενος φρεσὶν ᾗσι, καὶ ὤμοσε καρτερὸν ὅρκον
<hom. il. 19.128>	μή ποτ' ἐς Οὔλυμπόν τε καὶ οὐρανὸν ἀστερόεντα
<hom. il. 19.129>	αὖτις ἐλεύσεσθαι ̓́Ατην, ἣ πάντας ἀᾶται.
<hom. il. 19.130>	ὣς εἰπὼν ἔρριψεν ἀπ' οὐρανοῦ ἀστερόεντος
<hom. il. 19.131>	χειρὶ περιστρέψας: τάχα δ' ἵκετο ἔργ' ἀνθρώπων.
<hom. il. 19.132>	τὴν αἰεὶ στενάχεσχ' ὅθ' ἑὸν φίλον υἱὸν ὁρῷτο
<hom. il. 19.133>	ἔργον ἀεικὲς ἔχοντα ὑπ' Εὐρυσθῆος ἀέθλων.
<hom. il. 19.134>	ὣς καὶ ἐγών, ὅτε δ' αὖτε μέγας κορυθαίολος ̔́Εκτωρ
<hom. il. 19.135>	̓Αργείους ὀλέκεσκεν ἐπὶ πρυμνῇσι νέεσσιν,
<hom. il. 19.136>	οὐ δυνάμην λελαθέσθ' ̓́Ατης ᾗ πρῶτον ἀάσθην.
<hom. il. 19.137>	ἀλλ' ἐπεὶ ἀασάμην καί μευ φρένας ἐξέλετο Ζεύς,
<hom. il. 19.138>	ἂψ ἐθέλω ἀρέσαι, δόμεναί τ' ἀπερείσι' ἄποινα:
<hom. il. 19.139>	ἀλλ' ὄρσευ πόλεμον δὲ καὶ ἄλλους ὄρνυθι λαούς.
<hom. il. 19.140>	δῶρα δ' ἐγὼν ὅδε πάντα παρασχέμεν ὅσσά τοι ἐλθὼν
<hom. il. 19.141>	χθιζὸς ἐνὶ κλισίῃσιν ὑπέσχετο δῖος ̓Οδυσσεύς.
<hom. il. 19.142>	εἰ δ' ἐθέλεις, ἐπίμεινον ἐπειγόμενός περ ̓́Αρηος,
<hom. il. 19.143>	δῶρα δέ τοι θεράποντες ἐμῆς παρὰ νηὸς ἑλόντες
<hom. il. 19.144>	οἴσους', ὄφρα ἴδηαι ὅ τοι μενοεικέα δώσω.

<hom. il. 19.145>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 19.146>	̓Ατρεί̈δη κύδιστε ἄναξ ἀνδρῶν ̓Αγάμεμνον
<hom. il. 19.147>	δῶρα μὲν αἴ κ' ἐθέλῃσθα παρασχέμεν, ὡς ἐπιεικές,
<hom. il. 19.148>	ἤ τ' ἐχέμεν παρὰ σοί: νῦν δὲ μνησώμεθα χάρμης
<hom. il. 19.149>	αἶψα μάλ': οὐ γὰρ χρὴ κλοτοπεύειν ἐνθάδ' ἐόντας
<hom. il. 19.150>	οὐδὲ διατρίβειν: ἔτι γὰρ μέγα ἔργον ἄρεκτον:
<hom. il. 19.151>	ὥς κέ τις αὖτ' ̓Αχιλῆα μετὰ πρώτοισιν ἴδηται
<hom. il. 19.152>	ἔγχεϊ χαλκείῳ Τρώων ὀλέκοντα φάλαγγας.
<hom. il. 19.153>	ὧδέ τις ὑμείων μεμνημένος ἀνδρὶ μαχέσθω.

<hom. il. 19.154>	τὸν δ' ἀπαμειβόμενος προσέφη πολύμητις ̓Οδυσσεύς:
<hom. il. 19.155>	μὴ δ' οὕτως, ἀγαθός περ ἐών, θεοείκελ' ̓Αχιλλεῦ
<hom. il. 19.156>	νήστιας ὄτρυνε προτὶ ̓́Ιλιον υἷας ̓Αχαιῶν
<hom. il. 19.157>	Τρωσὶ μαχησομένους, ἐπεὶ οὐκ ὀλίγον χρόνον ἔσται
<hom. il. 19.158>	φύλοπις, εὖτ' ἂν πρῶτον ὁμιλήσωσι φάλαγγες
<hom. il. 19.159>	ἀνδρῶν, ἐν δὲ θεὸς πνεύσῃ μένος ἀμφοτέροισιν.
<hom. il. 19.160>	ἀλλὰ πάσασθαι ἄνωχθι θοῇς ἐπὶ νηυσὶν ̓Αχαιοὺς
<hom. il. 19.161>	σίτου καὶ οἴνοιο: τὸ γὰρ μένος ἐστὶ καὶ ἀλκή.
<hom. il. 19.162>	οὐ γὰρ ἀνὴρ πρόπαν ἦμαρ ἐς ἠέλιον καταδύντα
<hom. il. 19.163>	ἄκμηνος σίτοιο δυνήσεται ἄντα μάχεσθαι:
<hom. il. 19.164>	εἴ περ γὰρ θυμῷ γε μενοινάᾳ πολεμίζειν,
<hom. il. 19.165>	ἀλλά τε λάθρῃ γυῖα βαρύνεται, ἠδὲ κιχάνει
<hom. il. 19.166>	δίψά τε καὶ λιμός, βλάβεται δέ τε γούνατ' ἰόντι.
<hom. il. 19.167>	ὃς δέ κ' ἀνὴρ οἴνοιο κορεσσάμενος καὶ ἐδωδῆς
<hom. il. 19.168>	ἀνδράσι δυσμενέεσσι πανημέριος πολεμίζῃ,
<hom. il. 19.169>	θαρσαλέον νύ οἱ ἦτορ ἐνὶ φρεσίν, οὐδέ τι γυῖα
<hom. il. 19.170>	πρὶν κάμνει πρὶν πάντας ἐρωῆσαι πολέμοιο.
<hom. il. 19.171>	ἀλλ' ἄγε λαὸν μὲν σκέδασον καὶ δεῖπνον ἄνωχθι
<hom. il. 19.172>	ὅπλεσθαι: τὰ δὲ δῶρα ἄναξ ἀνδρῶν ̓Αγαμέμνων
<hom. il. 19.173>	οἰσέτω ἐς μέσσην ἀγορήν, ἵνα πάντες ̓Αχαιοὶ
<hom. il. 19.174>	ὀφθαλμοῖσιν ἴδωσι, σὺ δὲ φρεσὶ σῇσιν ἰανθῇς.
<hom. il. 19.175>	ὀμνυέτω δέ τοι ὅρκον ἐν ̓Αργείοισιν ἀναστὰς
<hom. il. 19.176>	μή ποτε τῆς εὐνῆς ἐπιβήμεναι ἠδὲ μιγῆναι:
<hom. il. 19.177>	ἣ θέμις ἐστὶν ἄναξ ἤ τ' ἀνδρῶν ἤ τε γυναικῶν:
<hom. il. 19.178>	καὶ δὲ σοὶ αὐτῷ θυμὸς ἐνὶ φρεσὶν ἵλαος ἔστω.
<hom. il. 19.179>	αὐτὰρ ἔπειτά σε δαιτὶ ἐνὶ κλισίῃς ἀρεσάσθω
<hom. il. 19.180>	πιείρῃ, ἵνα μή τι δίκης ἐπιδευὲς ἔχῃσθα.
<hom. il. 19.181>	̓Ατρεί̈δη σὺ δ' ἔπειτα δικαιότερος καὶ ἐπ' ἄλλῳ
<hom. il. 19.182>	ἔσσεαι. οὐ μὲν γάρ τι νεμεσσητὸν βασιλῆα
<hom. il. 19.183>	ἄνδρ' ἀπαρέσσασθαι ὅτε τις πρότερος χαλεπήνῃ.

<hom. il. 19.184>	τὸν δ' αὖτε προσέειπεν ἄναξ ἀνδρῶν ̓Αγαμέμνων:
<hom. il. 19.185>	χαίρω σεῦ Λαερτιάδη τὸν μῦθον ἀκούσας:
<hom. il. 19.186>	ἐν μοίρῃ γὰρ πάντα διίκεο καὶ κατέλεξας.
<hom. il. 19.187>	ταῦτα δ' ἐγὼν ἐθέλω ὀμόσαι, κέλεται δέ με θυμός,
<hom. il. 19.188>	οὐδ' ἐπιορκήσω πρὸς δαίμονος. αὐτὰρ ̓Αχιλλεὺς
<hom. il. 19.189>	μιμνέτω αὐτόθι τεῖος ἐπειγόμενός περ ̓́Αρηος:
<hom. il. 19.190>	μίμνετε δ' ἄλλοι πάντες ἀολλέες, ὄφρά κε δῶρα
<hom. il. 19.191>	ἐκ κλισίης ἔλθῃσι καὶ ὅρκια πιστὰ τάμωμεν.
<hom. il. 19.192>	σοὶ δ' αὐτῷ τόδ' ἐγὼν ἐπιτέλλομαι ἠδὲ κελεύω:
<hom. il. 19.193>	κρινάμενος κούρητας ἀριστῆας Παναχαιῶν
<hom. il. 19.194>	δῶρα ἐμῆς παρὰ νηὸς ἐνεικέμεν, ὅσς' ̓Αχιλῆϊ
<hom. il. 19.195>	χθιζὸν ὑπέστημεν δώσειν, ἀγέμεν τε γυναῖκας.
<hom. il. 19.196>	Ταλθύβιος δέ μοι ὦκα κατὰ στρατὸν εὐρὺν ̓Αχαιῶν
<hom. il. 19.197>	κάπρον ἑτοιμασάτω ταμέειν Διί τ' ̓Ηελίῳ τε.

<hom. il. 19.198>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 19.199>	̓Ατρεί̈δη κύδιστε ἄναξ ἀνδρῶν ̓Αγάμεμνον
<hom. il. 19.200>	ἄλλοτέ περ καὶ μᾶλλον ὀφέλλετε ταῦτα πένεσθαι,
<hom. il. 19.201>	ὁππότε τις μεταπαυσωλὴ πολέμοιο γένηται
<hom. il. 19.202>	καὶ μένος οὐ τόσον ᾖσιν ἐνὶ στήθεσσιν ἐμοῖσι.
<hom. il. 19.203>	νῦν δ' οἳ μὲν κέαται δεδαϊγμένοι, οὓς ἐδάμασσεν
<hom. il. 19.204>	̔́Εκτωρ Πριαμίδης, ὅτε οἱ Ζεὺς κῦδος ἔδωκεν,
<hom. il. 19.205>	ὑμεῖς δ' ἐς βρωτὺν ὀτρύνετον: ἦ τ' ἂν ἔγωγε
<hom. il. 19.206>	νῦν μὲν ἀνώγοιμι πτολεμίζειν υἷας ̓Αχαιῶν
<hom. il. 19.207>	νήστιας ἀκμήνους, ἅμα δ' ἠελίῳ καταδύντι
<hom. il. 19.208>	τεύξεσθαι μέγα δόρπον, ἐπὴν τεισαίμεθα λώβην.
<hom. il. 19.209>	πρὶν δ' οὔ πως ἂν ἔμοιγε φίλον κατὰ λαιμὸν ἰείη
<hom. il. 19.210>	οὐ πόσις οὐδὲ βρῶσις ἑταίρου τεθνηῶτος
<hom. il. 19.211>	ὅς μοι ἐνὶ κλισίῃ δεδαϊγμένος ὀξέϊ χαλκῷ
<hom. il. 19.212>	κεῖται ἀνὰ πρόθυρον τετραμμένος, ἀμφὶ δ' ἑταῖροι
<hom. il. 19.213>	μύρονται: τό μοι οὔ τι μετὰ φρεσὶ ταῦτα μέμηλεν,
<hom. il. 19.214>	ἀλλὰ φόνος τε καὶ αἷμα καὶ ἀργαλέος στόνος ἀνδρῶν.

<hom. il. 19.215>	τὸν δ' ἀπαμειβόμενος προσέφη πολύμητις ̓Οδυσσεύς:
<hom. il. 19.216>	ὦ ̓Αχιλεῦ Πηλῆος υἱὲ μέγα φέρτατ' ̓Αχαιῶν,
<hom. il. 19.217>	κρείσσων εἰς ἐμέθεν καὶ φέρτερος οὐκ ὀλίγον περ
<hom. il. 19.218>	ἔγχει, ἐγὼ δέ κε σεῖο νοήματί γε προβαλοίμην
<hom. il. 19.219>	πολλόν, ἐπεὶ πρότερος γενόμην καὶ πλείονα οἶδα.
<hom. il. 19.220>	τώ τοι ἐπιτλήτω κραδίη μύθοισιν ἐμοῖσιν.
<hom. il. 19.221>	αἶψά τε φυλόπιδος πέλεται κόρος ἀνθρώποισιν,
<hom. il. 19.222>	ἧς τε πλείστην μὲν καλάμην χθονὶ χαλκὸς ἔχευεν,
<hom. il. 19.223>	ἄμητος δ' ὀλίγιστος, ἐπὴν κλίνῃσι τάλαντα
<hom. il. 19.224>	Ζεύς, ὅς τ' ἀνθρώπων ταμίης πολέμοιο τέτυκται.
<hom. il. 19.225>	γαστέρι δ' οὔ πως ἔστι νέκυν πενθῆσαι ̓Αχαιούς:
<hom. il. 19.226>	λίην γὰρ πολλοὶ καὶ ἐπήτριμοι ἤματα πάντα
<hom. il. 19.227>	πίπτουσιν: πότε κέν τις ἀναπνεύσειε πόνοιο;
<hom. il. 19.228>	ἀλλὰ χρὴ τὸν μὲν καταθάπτειν ὅς κε θάνῃσι
<hom. il. 19.229>	νηλέα θυμὸν ἔχοντας ἐπ' ἤματι δακρύσαντας:
<hom. il. 19.230>	ὅσσοι δ' ἂν πολέμοιο περὶ στυγεροῖο λίπωνται
<hom. il. 19.231>	μεμνῆσθαι πόσιος καὶ ἐδητύος, ὄφρ' ἔτι μᾶλλον
<hom. il. 19.232>	ἀνδράσι δυσμενέεσσι μαχώμεθα νωλεμὲς αἰεὶ
<hom. il. 19.233>	ἑσσάμενοι χροὶ̈ χαλκὸν ἀτειρέα. μηδέ τις ἄλλην
<hom. il. 19.234>	λαῶν ὀτρυντὺν ποτιδέγμενος ἰσχαναάσθω:
<hom. il. 19.235>	ἥδε γὰρ ὀτρυντὺς κακὸν ἔσσεται ὅς κε λίπηται
<hom. il. 19.236>	νηυσὶν ἐπ' ̓Αργείων: ἀλλ' ἀθρόοι ὁρμηθέντες
<hom. il. 19.237>	Τρωσὶν ἐφ' ἱπποδάμοισιν ἐγείρομεν ὀξὺν ̓́Αρηα.

<hom. il. 19.238>	ἦ, καὶ Νέστορος υἷας ὀπάσσατο κυδαλίμοιο
<hom. il. 19.239>	Φυλεί̈δην τε Μέγητα Θόαντά τε Μηριόνην τε
<hom. il. 19.240>	καὶ Κρειοντιάδην Λυκομήδεα καὶ Μελάνιππον:
<hom. il. 19.241>	βὰν δ' ἴμεν ἐς κλισίην ̓Αγαμέμνονος ̓Ατρεί̈δαο.
<hom. il. 19.242>	αὐτίκ' ἔπειθ' ἅμα μῦθος ἔην, τετέλεστο δὲ ἔργον:
<hom. il. 19.243>	ἑπτὰ μὲν ἐκ κλισίης τρίποδας φέρον, οὕς οἱ ὑπέστη,
<hom. il. 19.244>	αἴθωνας δὲ λέβητας ἐείκοσι, δώδεκα δ' ἵππους:
<hom. il. 19.245>	ἐκ δ' ἄγον αἶψα γυναῖκας ἀμύμονα ἔργα ἰδυίας
<hom. il. 19.246>	ἕπτ', ἀτὰρ ὀγδοάτην Βρισηί̈δα καλλιπάρῃον.
<hom. il. 19.247>	χρυσοῦ δὲ στήσας ̓Οδυσεὺς δέκα πάντα τάλαντα
<hom. il. 19.248>	ἦρχ', ἅμα δ' ἄλλοι δῶρα φέρον κούρητες ̓Αχαιῶν.
<hom. il. 19.249>	καὶ τὰ μὲν ἐν μέσσῃ ἀγορῇ θέσαν, ἂν δ' ̓Αγαμέμνων
<hom. il. 19.250>	ἵστατο: Ταλθύβιος δὲ θεῷ ἐναλίγκιος αὐδὴν
<hom. il. 19.251>	κάπρον ἔχων ἐν χερσὶ παρίστατο ποιμένι λαῶν.
<hom. il. 19.252>	̓Ατρεί̈δης δὲ ἐρυσσάμενος χείρεσσι μάχαιραν,
<hom. il. 19.253>	ἥ οἱ πὰρ ξίφεος μέγα κουλεὸν αἰὲν ἄωρτο,
<hom. il. 19.254>	κάπρου ἀπὸ τρίχας ἀρξάμενος Διὶ χεῖρας ἀνασχὼν
<hom. il. 19.255>	εὔχετο: τοὶ δ' ἄρα πάντες ἐπ' αὐτόφιν εἵατο σιγῇ
<hom. il. 19.256>	̓Αργεῖοι κατὰ μοῖραν ἀκούοντες βασιλῆος.
<hom. il. 19.257>	εὐξάμενος δ' ἄρα εἶπεν ἰδὼν εἰς οὐρανὸν εὐρύν:
<hom. il. 19.258>	ἴστω νῦν Ζεὺς πρῶτα θεῶν ὕπατος καὶ ἄριστος
<hom. il. 19.259>	Γῆ τε καὶ ̓Ηέλιος καὶ ̓Ερινύες, αἵ θ' ὑπὸ γαῖαν
<hom. il. 19.260>	ἀνθρώπους τίνυνται, ὅτις κ' ἐπίορκον ὀμόσσῃ,
<hom. il. 19.261>	μὴ μὲν ἐγὼ κούρῃ Βρισηί̈δι χεῖρ' ἐπένεικα,
<hom. il. 19.262>	οὔτ' εὐνῆς πρόφασιν κεχρημένος οὔτέ τευ ἄλλου.
<hom. il. 19.263>	ἀλλ' ἔμεν' ἀπροτίμαστος ἐνὶ κλισίῃσιν ἐμῇσιν.
<hom. il. 19.264>	εἰ δέ τι τῶνδ' ἐπίορκον ἐμοὶ θεοὶ ἄλγεα δοῖεν
<hom. il. 19.265>	πολλὰ μάλ', ὅσσα διδοῦσιν ὅτίς σφ' ἀλίτηται ὀμόσσας.

<hom. il. 19.266>	ἦ, καὶ ἀπὸ στόμαχον κάπρου τάμε νηλέϊ χαλκῷ.
<hom. il. 19.267>	τὸν μὲν Ταλθύβιος πολιῆς ἁλὸς ἐς μέγα λαῖτμα
<hom. il. 19.268>	ῥῖψ' ἐπιδινήσας βόσιν ἰχθύσιν: αὐτὰρ ̓Αχιλλεὺς
<hom. il. 19.269>	ἀνστὰς ̓Αργείοισι φιλοπτολέμοισι μετηύδα:
<hom. il. 19.270>	Ζεῦ πάτερ ἦ μεγάλας ἄτας ἄνδρεσσι διδοῖσθα:
<hom. il. 19.271>	οὐκ ἂν δή ποτε θυμὸν ἐνὶ στήθεσσιν ἐμοῖσιν
<hom. il. 19.272>	̓Ατρεί̈δης ὤρινε διαμπερές, οὐδέ κε κούρην
<hom. il. 19.273>	ἦγεν ἐμεῦ ἀέκοντος ἀμήχανος: ἀλλά ποθι Ζεὺς
<hom. il. 19.274>	ἤθελ' ̓Αχαιοῖσιν θάνατον πολέεσσι γενέσθαι.
<hom. il. 19.275>	νῦν δ' ἔρχεσθ' ἐπὶ δεῖπνον, ἵνα ξυνάγωμεν ̓́Αρηα.

<hom. il. 19.276>	ὣς ἄρ' ἐφώνησεν, λῦσεν δ' ἀγορὴν αἰψηρήν.
<hom. il. 19.277>	οἳ μὲν ἄρ' ἐσκίδναντο ἑὴν ἐπὶ νῆα ἕκαστος,
<hom. il. 19.278>	δῶρα δὲ Μυρμιδόνες μεγαλήτορες ἀμφεπένοντο,
<hom. il. 19.279>	βὰν δ' ἐπὶ νῆα φέροντες ̓Αχιλλῆος θείοιο.
<hom. il. 19.280>	καὶ τὰ μὲν ἐν κλισίῃσι θέσαν, κάθισαν δὲ γυναῖκας,
<hom. il. 19.281>	ἵππους δ' εἰς ἀγέλην ἔλασαν θεράποντες ἀγαυοί.

<hom. il. 19.282>	Βρισηὶ̈ς δ' ἄρ' ἔπειτ' ἰκέλη χρυσέῃ ̓Αφροδίτῃ
<hom. il. 19.283>	ὡς ἴδε Πάτροκλον δεδαϊγμένον ὀξέϊ χαλκῷ,
<hom. il. 19.284>	ἀμφ' αὐτῷ χυμένη λίγ' ἐκώκυε, χερσὶ δ' ἄμυσσε
<hom. il. 19.285>	στήθεά τ' ἠδ' ἁπαλὴν δειρὴν ἰδὲ καλὰ πρόσωπα.
<hom. il. 19.286>	εἶπε δ' ἄρα κλαίουσα γυνὴ ἐϊκυῖα θεῇσι:
<hom. il. 19.287>	Πάτροκλέ μοι δειλῇ πλεῖστον κεχαρισμένε θυμῷ
<hom. il. 19.288>	ζωὸν μέν σε ἔλειπον ἐγὼ κλισίηθεν ἰοῦσα,
<hom. il. 19.289>	νῦν δέ σε τεθνηῶτα κιχάνομαι ὄρχαμε λαῶν
<hom. il. 19.290>	ἂψ ἀνιοῦς': ὥς μοι δέχεται κακὸν ἐκ κακοῦ αἰεί.
<hom. il. 19.291>	ἄνδρα μὲν ᾧ ἔδοσάν με πατὴρ καὶ πότνια μήτηρ
<hom. il. 19.292>	εἶδον πρὸ πτόλιος δεδαϊγμένον ὀξέϊ χαλκῷ,
<hom. il. 19.293>	τρεῖς τε κασιγνήτους, τούς μοι μία γείνατο μήτηρ,
<hom. il. 19.294>	κηδείους, οἳ πάντες ὀλέθριον ἦμαρ ἐπέσπον.
<hom. il. 19.295>	οὐδὲ μὲν οὐδέ μ' ἔασκες, ὅτ' ἄνδρ' ἐμὸν ὠκὺς ̓Αχιλλεὺς
<hom. il. 19.296>	ἔκτεινεν, πέρσεν δὲ πόλιν θείοιο Μύνητος,
<hom. il. 19.297>	κλαίειν, ἀλλά μ' ἔφασκες ̓Αχιλλῆος θείοιο
<hom. il. 19.298>	κουριδίην ἄλοχον θήσειν, ἄξειν τ' ἐνὶ νηυσὶν
<hom. il. 19.299>	ἐς Φθίην, δαίσειν δὲ γάμον μετὰ Μυρμιδόνεσσι.
<hom. il. 19.300>	τώ ς' ἄμοτον κλαίω τεθνηότα μείλιχον αἰεί.

<hom. il. 19.301>	ὣς ἔφατο κλαίους', ἐπὶ δὲ στενάχοντο γυναῖκες
<hom. il. 19.302>	Πάτροκλον πρόφασιν, σφῶν δ' αὐτῶν κήδε' ἑκάστη.
<hom. il. 19.303>	αὐτὸν δ' ἀμφὶ γέροντες ̓Αχαιῶν ἠγερέθοντο
<hom. il. 19.304>	λισσόμενοι δειπνῆσαι: ὃ δ' ἠρνεῖτο στεναχίζων:
<hom. il. 19.305>	λίσσομαι, εἴ τις ἔμοιγε φίλων ἐπιπείθεθ' ἑταίρων,
<hom. il. 19.306>	μή με πρὶν σίτοιο κελεύετε μηδὲ ποτῆτος
<hom. il. 19.307>	ἄσασθαι φίλον ἦτορ, ἐπεί μ' ἄχος αἰνὸν ἱκάνει:
<hom. il. 19.308>	δύντα δ' ἐς ἠέλιον μενέω καὶ τλήσομαι ἔμπης.

<hom. il. 19.309>	ὣς εἰπὼν ἄλλους μὲν ἀπεσκέδασεν βασιλῆας,
<hom. il. 19.310>	δοιὼ δ' ̓Ατρεί̈δα μενέτην καὶ δῖος ̓Οδυσσεὺς
<hom. il. 19.311>	Νέστωρ ̓Ιδομενεύς τε γέρων θ' ἱππηλάτα Φοῖνιξ
<hom. il. 19.312>	τέρποντες πυκινῶς ἀκαχήμενον: οὐδέ τι θυμῷ
<hom. il. 19.313>	τέρπετο, πρὶν πολέμου στόμα δύμεναι αἱματόεντος.
<hom. il. 19.314>	μνησάμενος δ' ἁδινῶς ἀνενείκατο φώνησέν τε:
<hom. il. 19.315>	ἦ ῥά νύ μοί ποτε καὶ σὺ δυσάμμορε φίλταθ' ἑταίρων
<hom. il. 19.316>	αὐτὸς ἐνὶ κλισίῃ λαρὸν παρὰ δεῖπνον ἔθηκας
<hom. il. 19.317>	αἶψα καὶ ὀτραλέως, ὁπότε σπερχοίατ' ̓Αχαιοὶ
<hom. il. 19.318>	Τρωσὶν ἐφ' ἱπποδάμοισι φέρειν πολύδακρυν ̓́Αρηα.
<hom. il. 19.319>	νῦν δὲ σὺ μὲν κεῖσαι δεδαϊγμένος, αὐτὰρ ἐμὸν κῆρ
<hom. il. 19.320>	ἄκμηνον πόσιος καὶ ἐδητύος ἔνδον ἐόντων
<hom. il. 19.321>	σῇ ποθῇ: οὐ μὲν γάρ τι κακώτερον ἄλλο πάθοιμι,
<hom. il. 19.322>	οὐδ' εἴ κεν τοῦ πατρὸς ἀποφθιμένοιο πυθοίμην,
<hom. il. 19.323>	ὅς που νῦν Φθίηφι τέρεν κατὰ δάκρυον εἴβει
<hom. il. 19.324>	χήτεϊ τοιοῦδ' υἷος: ὃ δ' ἀλλοδαπῷ ἐνὶ δήμῳ
<hom. il. 19.325>	εἵνεκα ῥιγεδανῆς ̔Ελένης Τρωσὶν πολεμίζω:
<hom. il. 19.326>	ἠὲ τὸν ὃς Σκύρῳ μοι ἔνι τρέφεται φίλος υἱός,
<hom. il. 19.327>	εἴ που ἔτι ζώει γε Νεοπτόλεμος θεοειδής.
<hom. il. 19.328>	πρὶν μὲν γάρ μοι θυμὸς ἐνὶ στήθεσσιν ἐώλπει
<hom. il. 19.329>	οἶον ἐμὲ φθίσεσθαι ἀπ' ̓́Αργεος ἱπποβότοιο
<hom. il. 19.330>	αὐτοῦ ἐνὶ Τροίῃ, σὲ δέ τε Φθίην δὲ νέεσθαι,
<hom. il. 19.331>	ὡς ἄν μοι τὸν παῖδα θοῇ ἐνὶ νηὶ̈ μελαίνῃ
<hom. il. 19.332>	Σκυρόθεν ἐξαγάγοις καί οἱ δείξειας ἕκαστα
<hom. il. 19.333>	κτῆσιν ἐμὴν δμῶάς τε καὶ ὑψερεφὲς μέγα δῶμα.
<hom. il. 19.334>	ἤδη γὰρ Πηλῆά γ' ὀί̈ομαι ἢ κατὰ πάμπαν
<hom. il. 19.335>	τεθνάμεν, ἤ που τυτθὸν ἔτι ζώοντ' ἀκάχησθαι
<hom. il. 19.336>	γήραί̈ τε στυγερῷ καὶ ἐμὴν ποτιδέγμενον αἰεὶ
<hom. il. 19.337>	λυγρὴν ἀγγελίην, ὅτ' ἀποφθιμένοιο πύθηται.

<hom. il. 19.338>	ὣς ἔφατο κλαίων, ἐπὶ δὲ στενάχοντο γέροντες,
<hom. il. 19.339>	μνησάμενοι τὰ ἕκαστος ἐνὶ μεγάροισιν ἔλειπον:
<hom. il. 19.340>	μυρομένους δ' ἄρα τούς γε ἰδὼν ἐλέησε Κρονίων,
<hom. il. 19.341>	αἶψα δ' ̓Αθηναίην ἔπεα πτερόεντα προσηύδα:
<hom. il. 19.342>	τέκνον ἐμόν, δὴ πάμπαν ἀποίχεαι ἀνδρὸς ἑῆος.
<hom. il. 19.343>	ἦ νύ τοι οὐκέτι πάγχυ μετὰ φρεσὶ μέμβλετ' ̓Αχιλλεύς;
<hom. il. 19.344>	κεῖνος ὅ γε προπάροιθε νεῶν ὀρθοκραιράων
<hom. il. 19.345>	ἧσται ὀδυρόμενος ἕταρον φίλον: οἳ δὲ δὴ ἄλλοι
<hom. il. 19.346>	οἴχονται μετὰ δεῖπνον, ὃ δ' ἄκμηνος καὶ ἄπαστος.
<hom. il. 19.347>	ἀλλ' ἴθι οἱ νέκτάρ τε καὶ ἀμβροσίην ἐρατεινὴν
<hom. il. 19.348>	στάξον ἐνὶ στήθεσς', ἵνα μή μιν λιμὸς ἵκηται.

<hom. il. 19.349>	ὣς εἰπὼν ὄτρυνε πάρος μεμαυῖαν ̓Αθήνην:
<hom. il. 19.350>	ἣ δ' ἅρπῃ ἐϊκυῖα τανυπτέρυγι λιγυφώνῳ
<hom. il. 19.351>	οὐρανοῦ ἐκκατεπᾶλτο δι' αἰθέρος. αὐτὰρ ̓Αχαιοὶ
<hom. il. 19.352>	αὐτίκα θωρήσσοντο κατὰ στρατόν: ἣ δ' ̓Αχιλῆϊ
<hom. il. 19.353>	νέκταρ ἐνὶ στήθεσσι καὶ ἀμβροσίην ἐρατεινὴν
<hom. il. 19.354>	στάξ', ἵνα μή μιν λιμὸς ἀτερπὴς γούναθ' ἵκοιτο:
<hom. il. 19.355>	αὐτὴ δὲ πρὸς πατρὸς ἐρισθενέος πυκινὸν δῶ
<hom. il. 19.356>	ᾤχετο, τοὶ δ' ἀπάνευθε νεῶν ἐχέοντο θοάων.
<hom. il. 19.357>	ὡς δ' ὅτε ταρφειαὶ νιφάδες Διὸς ἐκποτέονται
<hom. il. 19.358>	ψυχραὶ ὑπὸ ῥιπῆς αἰθρηγενέος Βορέαο,
<hom. il. 19.359>	ὣς τότε ταρφειαὶ κόρυθες λαμπρὸν γανόωσαι
<hom. il. 19.360>	νηῶν ἐκφορέοντο καὶ ἀσπίδες ὀμφαλόεσσαι
<hom. il. 19.361>	θώρηκές τε κραταιγύαλοι καὶ μείλινα δοῦρα.
<hom. il. 19.362>	αἴγλη δ' οὐρανὸν ἷκε, γέλασσε δὲ πᾶσα περὶ χθὼν
<hom. il. 19.363>	χαλκοῦ ὑπὸ στεροπῆς: ὑπὸ δὲ κτύπος ὄρνυτο ποσσὶν
<hom. il. 19.364>	ἀνδρῶν: ἐν δὲ μέσοισι κορύσσετο δῖος ̓Αχιλλεύς.
<hom. il. 19.365>	τοῦ καὶ ὀδόντων μὲν καναχὴ πέλε, τὼ δέ οἱ ὄσσε
<hom. il. 19.366>	λαμπέσθην ὡς εἴ τε πυρὸς σέλας, ἐν δέ οἱ ἦτορ
<hom. il. 19.367>	δῦν' ἄχος ἄτλητον: ὃ δ' ἄρα Τρωσὶν μενεαίνων
<hom. il. 19.368>	δύσετο δῶρα θεοῦ, τά οἱ ̔́Ηφαιστος κάμε τεύχων.
<hom. il. 19.369>	κνημῖδας μὲν πρῶτα περὶ κνήμῃσιν ἔθηκε
<hom. il. 19.370>	καλὰς ἀργυρέοισιν ἐπισφυρίοις ἀραρυίας:
<hom. il. 19.371>	δεύτερον αὖ θώρηκα περὶ στήθεσσιν ἔδυνεν.
<hom. il. 19.372>	ἀμφὶ δ' ἄρ' ὤμοισιν βάλετο ξίφος ἀργυρόηλον
<hom. il. 19.373>	χάλκεον: αὐτὰρ ἔπειτα σάκος μέγα τε στιβαρόν τε
<hom. il. 19.374>	εἵλετο, τοῦ δ' ἀπάνευθε σέλας γένετ' ἠύ̈τε μήνης.
<hom. il. 19.375>	ὡς δ' ὅτ' ἂν ἐκ πόντοιο σέλας ναύτῃσι φανήῃ
<hom. il. 19.376>	καιομένοιο πυρός, τό τε καίεται ὑψόθ' ὄρεσφι
<hom. il. 19.377>	σταθμῷ ἐν οἰοπόλῳ: τοὺς δ' οὐκ ἐθέλοντας ἄελλαι
<hom. il. 19.378>	πόντον ἐπ' ἰχθυόεντα φίλων ἀπάνευθε φέρουσιν:
<hom. il. 19.379>	ὣς ἀπ' ̓Αχιλλῆος σάκεος σέλας αἰθέρ' ἵκανε
<hom. il. 19.380>	καλοῦ δαιδαλέου: περὶ δὲ τρυφάλειαν ἀείρας
<hom. il. 19.381>	κρατὶ θέτο βριαρήν: ἣ δ' ἀστὴρ ὣς ἀπέλαμπεν
<hom. il. 19.382>	ἵππουρις τρυφάλεια, περισσείοντο δ' ἔθειραι
<hom. il. 19.383>	χρύσεαι, ἃς ̔́Ηφαιστος ἵει λόφον ἀμφὶ θαμειάς.
<hom. il. 19.384>	πειρήθη δ' ἕο αὐτοῦ ἐν ἔντεσι δῖος ̓Αχιλλεύς,
<hom. il. 19.385>	εἰ οἷ ἐφαρμόσσειε καὶ ἐντρέχοι ἀγλαὰ γυῖα:
<hom. il. 19.386>	τῷ δ' εὖτε πτερὰ γίγνετ', ἄειρε δὲ ποιμένα λαῶν.
<hom. il. 19.387>	ἐκ δ' ἄρα σύριγγος πατρώϊον ἐσπάσατ' ἔγχος
<hom. il. 19.388>	βριθὺ μέγα στιβαρόν: τὸ μὲν οὐ δύνατ' ἄλλος ̓Αχαιῶν
<hom. il. 19.389>	πάλλειν, ἀλλά μιν οἶος ἐπίστατο πῆλαι ̓Αχιλλεύς:
<hom. il. 19.390>	Πηλιάδα μελίην, τὴν πατρὶ φίλῳ πόρε Χείρων
<hom. il. 19.391>	Πηλίου ἐκ κορυφῆς φόνον ἔμμεναι ἡρώεσσιν:
<hom. il. 19.392>	ἵππους δ' Αὐτομέδων τε καὶ ̓́Αλκιμος ἀμφιέποντες
<hom. il. 19.393>	ζεύγνυον: ἀμφὶ δὲ καλὰ λέπαδν' ἕσαν, ἐν δὲ χαλινοὺς
<hom. il. 19.394>	γαμφηλῇς ἔβαλον, κατὰ δ' ἡνία τεῖναν ὀπίσσω
<hom. il. 19.395>	κολλητὸν ποτὶ δίφρον. ὃ δὲ μάστιγα φαεινὴν
<hom. il. 19.396>	χειρὶ λαβὼν ἀραρυῖαν ἐφ' ἵπποιιν ἀνόρουσεν
<hom. il. 19.397>	Αὐτομέδων: ὄπιθεν δὲ κορυσσάμενος βῆ ̓Αχιλλεὺς
<hom. il. 19.398>	τεύχεσι παμφαίνων ὥς τ' ἠλέκτωρ ̔Υπερίων,
<hom. il. 19.399>	σμερδαλέον δ' ἵπποισιν ἐκέκλετο πατρὸς ἑοῖο:
<hom. il. 19.400>	Ξάνθέ τε καὶ Βαλίε τηλεκλυτὰ τέκνα Ποδάργης
<hom. il. 19.401>	ἄλλως δὴ φράζεσθε σαωσέμεν ἡνιοχῆα
<hom. il. 19.402>	ἂψ Δαναῶν ἐς ὅμιλον ἐπεί χ' ἕωμεν πολέμοιο,
<hom. il. 19.403>	μηδ' ὡς Πάτροκλον λίπετ' αὐτόθι τεθνηῶτα.

<hom. il. 19.404>	τὸν δ' ἄρ' ὑπὸ ζυγόφι προσέφη πόδας αἰόλος ἵππος
<hom. il. 19.405>	Ξάνθος, ἄφαρ δ' ἤμυσε καρήατι: πᾶσα δὲ χαίτη
<hom. il. 19.406>	ζεύγλης ἐξεριποῦσα παρὰ ζυγὸν οὖδας ἵκανεν:
<hom. il. 19.407>	αὐδήεντα δ' ἔθηκε θεὰ λευκώλενος ̔́Ηρη:
<hom. il. 19.408>	καὶ λίην ς' ἔτι νῦν γε σαώσομεν ὄβριμ' ̓Αχιλλεῦ:
<hom. il. 19.409>	ἀλλά τοι ἐγγύθεν ἦμαρ ὀλέθριον: οὐδέ τοι ἡμεῖς
<hom. il. 19.410>	αἴτιοι, ἀλλὰ θεός τε μέγας καὶ Μοῖρα κραταιή.
<hom. il. 19.411>	οὐδὲ γὰρ ἡμετέρῃ βραδυτῆτί τε νωχελίῃ τε
<hom. il. 19.412>	Τρῶες ἀπ' ὤμοιιν Πατρόκλου τεύχε' ἕλοντο:
<hom. il. 19.413>	ἀλλὰ θεῶν ὤριστος, ὃν ἠύ̈κομος τέκε Λητώ,
<hom. il. 19.414>	ἔκταν' ἐνὶ προμάχοισι καὶ ̔́Εκτορι κῦδος ἔδωκε.
<hom. il. 19.415>	νῶϊ δὲ καί κεν ἅμα πνοιῇ Ζεφύροιο θέοιμεν,
<hom. il. 19.416>	ἥν περ ἐλαφροτάτην φάς' ἔμμεναι: ἀλλὰ σοὶ αὐτῷ
<hom. il. 19.417>	μόρσιμόν ἐστι θεῷ τε καὶ ἀνέρι ἶφι δαμῆναι.

<hom. il. 19.418>	ὣς ἄρα φωνήσαντος ̓Ερινύες ἔσχεθον αὐδήν.
<hom. il. 19.419>	τὸν δὲ μέγ' ὀχθήσας προσέφη πόδας ὠκὺς ̓Αχιλλεύς:
<hom. il. 19.420>	Ξάνθε τί μοι θάνατον μαντεύεαι; οὐδέ τί σε χρή.
<hom. il. 19.421>	εὖ νυ τὸ οἶδα καὶ αὐτὸς ὅ μοι μόρος ἐνθάδ' ὀλέσθαι
<hom. il. 19.422>	νόσφι φίλου πατρὸς καὶ μητέρος: ἀλλὰ καὶ ἔμπης
<hom. il. 19.423>	οὐ λήξω πρὶν Τρῶας ἅδην ἐλάσαι πολέμοιο.

<hom. il. 19.424>	ἦ ῥα, καὶ ἐν πρώτοις ἰάχων ἔχε μώνυχας ἵππους.
<hom. il. 20.1>	ὣς οἳ μὲν παρὰ νηυσὶ κορωνίσι θωρήσσοντο
<hom. il. 20.2>	ἀμφὶ σὲ Πηλέος υἱὲ μάχης ἀκόρητον ̓Αχαιοί,
<hom. il. 20.3>	Τρῶες δ' αὖθ' ἑτέρωθεν ἐπὶ θρωσμῷ πεδίοιο:
<hom. il. 20.4>	Ζεὺς δὲ Θέμιστα κέλευσε θεοὺς ἀγορὴν δὲ καλέσσαι
<hom. il. 20.5>	κρατὸς ἀπ' Οὐλύμποιο πολυπτύχου: ἣ δ' ἄρα πάντῃ
<hom. il. 20.6>	φοιτήσασα κέλευσε Διὸς πρὸς δῶμα νέεσθαι.
<hom. il. 20.7>	οὔτέ τις οὖν ποταμῶν ἀπέην νόσφ' ̓Ωκεανοῖο,
<hom. il. 20.8>	οὔτ' ἄρα νυμφάων αἵ τ' ἄλσεα καλὰ νέμονται
<hom. il. 20.9>	καὶ πηγὰς ποταμῶν καὶ πίσεα ποιήεντα.
<hom. il. 20.10>	ἐλθόντες δ' ἐς δῶμα Διὸς νεφεληγερέταο
<hom. il. 20.11>	ξεστῇς αἰθούσῃσιν ἐνίζανον, ἃς Διὶ πατρὶ
<hom. il. 20.12>	̔́Ηφαιστος ποίησεν ἰδυίῃσι πραπίδεσσιν.

<hom. il. 20.13>	ὣς οἳ μὲν Διὸς ἔνδον ἀγηγέρατ': οὐδ' ἐνοσίχθων
<hom. il. 20.14>	νηκούστησε θεᾶς, ἀλλ' ἐξ ἁλὸς ἦλθε μετ' αὐτούς,
<hom. il. 20.15>	ἷζε δ' ἄρ' ἐν μέσσοισι, Διὸς δ' ἐξείρετο βουλήν:
<hom. il. 20.16>	τίπτ' αὖτ' ἀργικέραυνε θεοὺς ἀγορὴν δὲ κάλεσσας;
<hom. il. 20.17>	ἦ τι περὶ Τρώων καὶ ̓Αχαιῶν μερμηρίζεις;
<hom. il. 20.18>	τῶν γὰρ νῦν ἄγχιστα μάχη πόλεμός τε δέδηε.

<hom. il. 20.19>	τὸν δ' ἀπαμειβόμενος προσέφη νεφεληγερέτα Ζεύς:
<hom. il. 20.20>	ἔγνως ἐννοσίγαιε ἐμὴν ἐν στήθεσι βουλὴν
<hom. il. 20.21>	ὧν ἕνεκα ξυνάγειρα: μέλουσί μοι ὀλλύμενοί περ.
<hom. il. 20.22>	ἀλλ' ἤτοι μὲν ἐγὼ μενέω πτυχὶ Οὐλύμποιο
<hom. il. 20.23>	ἥμενος, ἔνθ' ὁρόων φρένα τέρψομαι: οἳ δὲ δὴ ἄλλοι
<hom. il. 20.24>	ἔρχεσθ' ὄφρ' ἂν ἵκησθε μετὰ Τρῶας καὶ ̓Αχαιούς,
<hom. il. 20.25>	ἀμφοτέροισι δ' ἀρήγεθ' ὅπῃ νόος ἐστὶν ἑκάστου.
<hom. il. 20.26>	εἰ γὰρ ̓Αχιλλεὺς οἶος ἐπὶ Τρώεσσι μαχεῖται
<hom. il. 20.27>	οὐδὲ μίνυνθ' ἕξουσι ποδώκεα Πηλεί̈ωνα.
<hom. il. 20.28>	καὶ δέ τί μιν καὶ πρόσθεν ὑποτρομέεσκον ὁρῶντες:
<hom. il. 20.29>	νῦν δ' ὅτε δὴ καὶ θυμὸν ἑταίρου χώεται αἰνῶς
<hom. il. 20.30>	δείδω μὴ καὶ τεῖχος ὑπέρμορον ἐξαλαπάξῃ.

<hom. il. 20.31>	ὣς ἔφατο Κρονίδης, πόλεμον δ' ἀλίαστον ἔγειρε.
<hom. il. 20.32>	βὰν δ' ἴμεναι πόλεμον δὲ θεοὶ δίχα θυμὸν ἔχοντες:
<hom. il. 20.33>	̔́Ηρη μὲν μετ' ἀγῶνα νεῶν καὶ Παλλὰς ̓Αθήνη
<hom. il. 20.34>	ἠδὲ Ποσειδάων γαιήοχος ἠδ' ἐριούνης
<hom. il. 20.35>	̔Ερμείας, ὃς ἐπὶ φρεσὶ πευκαλίμῃσι κέκασται:
<hom. il. 20.36>	̔́Ηφαιστος δ' ἅμα τοῖσι κίε σθένεϊ βλεμεαίνων
<hom. il. 20.37>	χωλεύων, ὑπὸ δὲ κνῆμαι ῥώοντο ἀραιαί.
<hom. il. 20.38>	ἐς δὲ Τρῶας ̓́Αρης κορυθαίολος, αὐτὰρ ἅμ' αὐτῷ
<hom. il. 20.39>	Φοῖβος ἀκερσεκόμης ἠδ' ̓́Αρτεμις ἰοχέαιρα
<hom. il. 20.40>	Λητώ τε Ξάνθός τε φιλομειδής τ' ̓Αφροδίτη.

<hom. il. 20.41>	εἷος μέν ῥ' ἀπάνευθε θεοὶ θνητῶν ἔσαν ἀνδρῶν,
<hom. il. 20.42>	τεῖος ̓Αχαιοὶ μὲν μέγα κύδανον, οὕνεκ' ̓Αχιλλεὺς
<hom. il. 20.43>	ἐξεφάνη, δηρὸν δὲ μάχης ἐπέπαυτ' ἀλεγεινῆς:
<hom. il. 20.44>	Τρῶας δὲ τρόμος αἰνὸς ὑπήλυθε γυῖα ἕκαστον
<hom. il. 20.45>	δειδιότας, ὅθ' ὁρῶντο ποδώκεα Πηλεί̈ωνα
<hom. il. 20.46>	τεύχεσι λαμπόμενον βροτολοιγῷ ἶσον ̓́Αρηϊ.
<hom. il. 20.47>	αὐτὰρ ἐπεὶ μεθ' ὅμιλον ̓Ολύμπιοι ἤλυθον ἀνδρῶν,
<hom. il. 20.48>	ὦρτο δ' ̓́Ερις κρατερὴ λαοσσόος, αὖε δ' ̓Αθήνη
<hom. il. 20.49>	στᾶς' ὁτὲ μὲν παρὰ τάφρον ὀρυκτὴν τείχεος ἐκτός,
<hom. il. 20.50>	ἄλλοτ' ἐπ' ἀκτάων ἐριδούπων μακρὸν ἀύ̈τει.
<hom. il. 20.51>	αὖε δ' ̓́Αρης ἑτέρωθεν ἐρεμνῇ λαίλαπι ἶσος
<hom. il. 20.52>	ὀξὺ κατ' ἀκροτάτης πόλιος Τρώεσσι κελεύων,
<hom. il. 20.53>	ἄλλοτε πὰρ Σιμόεντι θέων ἐπὶ Καλλικολώνῃ.

<hom. il. 20.54>	ὣς τοὺς ἀμφοτέρους μάκαρες θεοὶ ὀτρύνοντες
<hom. il. 20.55>	σύμβαλον, ἐν δ' αὐτοῖς ἔριδα ῥήγνυντο βαρεῖαν:
<hom. il. 20.56>	δεινὸν δὲ βρόντησε πατὴρ ἀνδρῶν τε θεῶν τε
<hom. il. 20.57>	ὑψόθεν: αὐτὰρ νέρθε Ποσειδάων ἐτίναξε
<hom. il. 20.58>	γαῖαν ἀπειρεσίην ὀρέων τ' αἰπεινὰ κάρηνα.
<hom. il. 20.59>	πάντες δ' ἐσσείοντο πόδες πολυπίδακος ̓́Ιδης
<hom. il. 20.60>	καὶ κορυφαί, Τρώων τε πόλις καὶ νῆες ̓Αχαιῶν.
<hom. il. 20.61>	ἔδεισεν δ' ὑπένερθεν ἄναξ ἐνέρων ̓Αϊδωνεύς,
<hom. il. 20.62>	δείσας δ' ἐκ θρόνου ἆλτο καὶ ἴαχε, μή οἱ ὕπερθε
<hom. il. 20.63>	γαῖαν ἀναρρήξειε Ποσειδάων ἐνοσίχθων,
<hom. il. 20.64>	οἰκία δὲ θνητοῖσι καὶ ἀθανάτοισι φανείη
<hom. il. 20.65>	σμερδαλέ' εὐρώεντα, τά τε στυγέουσι θεοί περ:
<hom. il. 20.66>	τόσσος ἄρα κτύπος ὦρτο θεῶν ἔριδι ξυνιόντων.
<hom. il. 20.67>	ἤτοι μὲν γὰρ ἔναντα Ποσειδάωνος ἄνακτος
<hom. il. 20.68>	ἵστατ' ̓Απόλλων Φοῖβος ἔχων ἰὰ πτερόεντα,
<hom. il. 20.69>	ἄντα δ' ̓Ενυαλίοιο θεὰ γλαυκῶπις ̓Αθήνη:
<hom. il. 20.70>	̔́Ηρῃ δ' ἀντέστη χρυσηλάκατος κελαδεινὴ
<hom. il. 20.71>	̓́Αρτεμις ἰοχέαιρα κασιγνήτη ἑκάτοιο:
<hom. il. 20.72>	Λητοῖ δ' ἀντέστη σῶκος ἐριούνιος ̔Ερμῆς,
<hom. il. 20.73>	ἄντα δ' ἄρ' ̔Ηφαίστοιο μέγας ποταμὸς βαθυδίνης,
<hom. il. 20.74>	ὃν Ξάνθον καλέουσι θεοί, ἄνδρες δὲ Σκάμανδρον.

<hom. il. 20.75>	ὣς οἳ μὲν θεοὶ ἄντα θεῶν ἴσαν: αὐτὰρ ̓Αχιλλεὺς
<hom. il. 20.76>	̔́Εκτορος ἄντα μάλιστα λιλαίετο δῦναι ὅμιλον
<hom. il. 20.77>	Πριαμίδεω: τοῦ γάρ ῥα μάλιστά ἑ θυμὸς ἀνώγει
<hom. il. 20.78>	αἵματος ἆσαι ̓́Αρηα ταλαύρινον πολεμιστήν.
<hom. il. 20.79>	Αἰνείαν δ' ἰθὺς λαοσσόος ὦρσεν ̓Απόλλων
<hom. il. 20.80>	ἀντία Πηλεί̈ωνος, ἐνῆκε δέ οἱ μένος ἠύ̈:
<hom. il. 20.81>	υἱέϊ δὲ Πριάμοιο Λυκάονι εἴσατο φωνήν:
<hom. il. 20.82>	τῷ μιν ἐεισάμενος προσέφη Διὸς υἱὸς ̓Απόλλων:
<hom. il. 20.83>	Αἰνεία Τρώων βουληφόρε ποῦ τοι ἀπειλαὶ
<hom. il. 20.84>	ἃς Τρώων βασιλεῦσιν ὑπίσχεο οἰνοποτάζων
<hom. il. 20.85>	Πηλεί̈δεω ̓Αχιλῆος ἐναντίβιον πολεμίξειν;

<hom. il. 20.86>	τὸν δ' αὖτ' Αἰνείας ἀπαμειβόμενος προσέειπε:
<hom. il. 20.87>	Πριαμίδη τί με ταῦτα καὶ οὐκ ἐθέλοντα κελεύεις
<hom. il. 20.88>	ἀντία Πηλεί̈ωνος ὑπερθύμοιο μάχεσθαι;
<hom. il. 20.89>	οὐ μὲν γὰρ νῦν πρῶτα ποδώκεος ἄντ' ̓Αχιλῆος
<hom. il. 20.90>	στήσομαι, ἀλλ' ἤδη με καὶ ἄλλοτε δουρὶ φόβησεν
<hom. il. 20.91>	ἐξ ̓́Ιδης, ὅτε βουσὶν ἐπήλυθεν ἡμετέρῃσι,
<hom. il. 20.92>	πέρσε δὲ Λυρνησσὸν καὶ Πήδασον: αὐτὰρ ἐμὲ Ζεὺς
<hom. il. 20.93>	εἰρύσαθ', ὅς μοι ἐπῶρσε μένος λαιψηρά τε γοῦνα.
<hom. il. 20.94>	ἦ κ' ἐδάμην ὑπὸ χερσὶν ̓Αχιλλῆος καὶ ̓Αθήνης,
<hom. il. 20.95>	ἥ οἱ πρόσθεν ἰοῦσα τίθει φάος ἠδ' ἐκέλευεν
<hom. il. 20.96>	ἔγχεϊ χαλκείῳ Λέλεγας καὶ Τρῶας ἐναίρειν.
<hom. il. 20.97>	τὼ οὐκ ἔστ' ̓Αχιλῆος ἐναντίον ἄνδρα μάχεσθαι:
<hom. il. 20.98>	αἰεὶ γὰρ πάρα εἷς γε θεῶν ὃς λοιγὸν ἀμύνει.
<hom. il. 20.99>	καὶ δ' ἄλλως τοῦ γ' ἰθὺ βέλος πέτετ', οὐδ' ἀπολήγει
<hom. il. 20.100>	πρὶν χροὸς ἀνδρομέοιο διελθέμεν. εἰ δὲ θεός περ
<hom. il. 20.101>	ἶσον τείνειεν πολέμου τέλος, οὔ κε μάλα ῥέα
<hom. il. 20.102>	νικήσει', οὐδ' εἰ παγχάλκεος εὔχεται εἶναι.

<hom. il. 20.103>	τὸν δ' αὖτε προσέειπεν ἄναξ Διὸς υἱὸς ̓Απόλλων:
<hom. il. 20.104>	ἥρως ἀλλ' ἄγε καὶ σὺ θεοῖς αἰειγενέτῃσιν
<hom. il. 20.105>	εὔχεο: καὶ δὲ σέ φασι Διὸς κούρης ̓Αφροδίτης
<hom. il. 20.106>	ἐκγεγάμεν, κεῖνος δὲ χερείονος ἐκ θεοῦ ἐστίν:
<hom. il. 20.107>	ἣ μὲν γὰρ Διός ἐσθ', ἣ δ' ἐξ ἁλίοιο γέροντος.
<hom. il. 20.108>	ἀλλ' ἰθὺς φέρε χαλκὸν ἀτειρέα, μηδέ σε πάμπαν
<hom. il. 20.109>	λευγαλέοις ἐπέεσσιν ἀποτρεπέτω καὶ ἀρειῇ.

<hom. il. 20.110>	ὣς εἰπὼν ἔμπνευσε μένος μέγα ποιμένι λαῶν,
<hom. il. 20.111>	βῆ δὲ διὰ προμάχων κεκορυθμένος αἴθοπι χαλκῷ.
<hom. il. 20.112>	οὐδ' ἔλαθ' ̓Αγχίσαο πάϊς λευκώλενον ̔́Ηρην
<hom. il. 20.113>	ἀντία Πηλεί̈ωνος ἰὼν ἀνὰ οὐλαμὸν ἀνδρῶν:
<hom. il. 20.114>	ἣ δ' ἄμυδις στήσασα θεοὺς μετὰ μῦθον ἔειπε:
<hom. il. 20.115>	φράζεσθον δὴ σφῶϊ Ποσείδαον καὶ ̓Αθήνη
<hom. il. 20.116>	ἐν φρεσὶν ὑμετέρῃσιν, ὅπως ἔσται τάδε ἔργα.
<hom. il. 20.117>	Αἰνείας ὅδ' ἔβη κεκορυθμένος αἴθοπι χαλκῷ
<hom. il. 20.118>	ἀντία Πηλεί̈ωνος, ἀνῆκε δὲ Φοῖβος ̓Απόλλων.
<hom. il. 20.119>	ἀλλ' ἄγεθ', ἡμεῖς πέρ μιν ἀποτρωπῶμεν ὀπίσσω
<hom. il. 20.120>	αὐτόθεν, ἤ τις ἔπειτα καὶ ἡμείων ̓Αχιλῆϊ
<hom. il. 20.121>	παρσταίη, δοίη δὲ κράτος μέγα, μηδέ τι θυμῷ
<hom. il. 20.122>	δευέσθω, ἵνα εἰδῇ ὅ μιν φιλέουσιν ἄριστοι
<hom. il. 20.123>	ἀθανάτων, οἳ δ' αὖτ' ἀνεμώλιοι οἳ τὸ πάρος περ
<hom. il. 20.124>	Τρωσὶν ἀμύνουσιν πόλεμον καὶ δηϊοτῆτα.
<hom. il. 20.125>	πάντες δ' Οὐλύμποιο κατήλθομεν ἀντιόωντες
<hom. il. 20.126>	τῆσδε μάχης, ἵνα μή τι μετὰ Τρώεσσι πάθῃσι
<hom. il. 20.127>	σήμερον: ὕστερον αὖτε τὰ πείσεται ἅσσά οἱ αἶσα
<hom. il. 20.128>	γιγνομένῳ ἐπένησε λίνῳ ὅτε μιν τέκε μήτηρ.
<hom. il. 20.129>	εἰ δ' ̓Αχιλεὺς οὐ ταῦτα θεῶν ἐκ πεύσεται ὀμφῆς
<hom. il. 20.130>	δείσετ' ἔπειθ', ὅτε κέν τις ἐναντίβιον θεὸς ἔλθῃ
<hom. il. 20.131>	ἐν πολέμῳ: χαλεποὶ δὲ θεοὶ φαίνεσθαι ἐναργεῖς.

<hom. il. 20.132>	τὴν δ' ἠμείβετ' ἔπειτα Ποσειδάων ἐνοσίχθων:
<hom. il. 20.133>	̔́Ηρη μὴ χαλέπαινε παρ' ἐκ νόον: οὐδέ τί σε χρή.
<hom. il. 20.134>	οὐκ ἂν ἔγωγ' ἐθέλοιμι θεοὺς ἔριδι ξυνελάσσαι
<hom. il. 20.135>	ἡμέας τοὺς ἄλλους, ἐπεὶ ἦ πολὺ φέρτεροί εἰμεν:
<hom. il. 20.136>	ἀλλ' ἡμεῖς μὲν ἔπειτα καθεζώμεσθα κιόντες
<hom. il. 20.137>	ἐκ πάτου ἐς σκοπιήν, πόλεμος δ' ἄνδρεσσι μελήσει.
<hom. il. 20.138>	εἰ δέ κ' ̓́Αρης ἄρχωσι μάχης ἢ Φοῖβος ̓Απόλλων,
<hom. il. 20.139>	ἢ ̓Αχιλῆ' ἴσχωσι καὶ οὐκ εἰῶσι μάχεσθαι,
<hom. il. 20.140>	αὐτίκ' ἔπειτα καὶ ἄμμι παρ' αὐτόθι νεῖκος ὀρεῖται
<hom. il. 20.141>	φυλόπιδος: μάλα δ' ὦκα διακρινθέντας ὀί̈ω
<hom. il. 20.142>	ἂψ ἴμεν Οὔλυμπον δὲ θεῶν μεθ' ὁμήγυριν ἄλλων
<hom. il. 20.143>	ἡμετέρῃς ὑπὸ χερσὶν ἀναγκαίηφι δαμέντας.

<hom. il. 20.144>	ὣς ἄρα φωνήσας ἡγήσατο κυανοχαίτης
<hom. il. 20.145>	τεῖχος ἐς ἀμφίχυτον ̔Ηρακλῆος θείοιο
<hom. il. 20.146>	ὑψηλόν, τό ῥά οἱ Τρῶες καὶ Παλλὰς ̓Αθήνη
<hom. il. 20.147>	ποίεον, ὄφρα τὸ κῆτος ὑπεκπροφυγὼν ἀλέαιτο,
<hom. il. 20.148>	ὁππότε μιν σεύαιτο ἀπ' ἠϊόνος πεδίον δέ.
<hom. il. 20.149>	ἔνθα Ποσειδάων κατ' ἄρ' ἕζετο καὶ θεοὶ ἄλλοι,
<hom. il. 20.150>	ἀμφὶ δ' ἄρ' ἄρρηκτον νεφέλην ὤμοισιν ἕσαντο:
<hom. il. 20.151>	οἳ δ' ἑτέρωσε καθῖζον ἐπ' ὀφρύσι Καλλικολώνης
<hom. il. 20.152>	ἀμφὶ σὲ ἤϊε Φοῖβε καὶ ̓́Αρηα πτολίπορθον.

<hom. il. 20.153>	ὣς οἳ μέν ῥ' ἑκάτερθε καθήατο μητιόωντες
<hom. il. 20.154>	βουλάς: ἀρχέμεναι δὲ δυσηλεγέος πολέμοιο
<hom. il. 20.155>	ὄκνεον ἀμφότεροι, Ζεὺς δ' ἥμενος ὕψι κέλευε.

<hom. il. 20.156>	τῶν δ' ἅπαν ἐπλήσθη πεδίον καὶ λάμπετο χαλκῷ
<hom. il. 20.157>	ἀνδρῶν ἠδ' ἵππων: κάρκαιρε δὲ γαῖα πόδεσσιν
<hom. il. 20.158>	ὀρνυμένων ἄμυδις. δύο δ' ἀνέρες ἔξοχ' ἄριστοι
<hom. il. 20.159>	ἐς μέσον ἀμφοτέρων συνίτην μεμαῶτε μάχεσθαι
<hom. il. 20.160>	Αἰνείας τ' ̓Αγχισιάδης καὶ δῖος ̓Αχιλλεύς.
<hom. il. 20.161>	Αἰνείας δὲ πρῶτος ἀπειλήσας ἐβεβήκει
<hom. il. 20.162>	νευστάζων κόρυθι βριαρῇ: ἀτὰρ ἀσπίδα θοῦριν
<hom. il. 20.163>	πρόσθεν ἔχε στέρνοιο, τίνασσε δὲ χάλκεον ἔγχος.
<hom. il. 20.164>	Πηλεί̈δης δ' ἑτέρωθεν ἐναντίον ὦρτο λέων ὣς
<hom. il. 20.165>	σίντης, ὅν τε καὶ ἄνδρες ἀποκτάμεναι μεμάασιν
<hom. il. 20.166>	ἀγρόμενοι πᾶς δῆμος: ὃ δὲ πρῶτον μὲν ἀτίζων
<hom. il. 20.167>	ἔρχεται, ἀλλ' ὅτε κέν τις ἀρηϊθόων αἰζηῶν
<hom. il. 20.168>	δουρὶ βάλῃ ἐάλη τε χανών, περί τ' ἀφρὸς ὀδόντας
<hom. il. 20.169>	γίγνεται, ἐν δέ τέ οἱ κραδίῃ στένει ἄλκιμον ἦτορ,
<hom. il. 20.170>	οὐρῇ δὲ πλευράς τε καὶ ἰσχία ἀμφοτέρωθεν
<hom. il. 20.171>	μαστίεται, ἑὲ δ' αὐτὸν ἐποτρύνει μαχέσασθαι,
<hom. il. 20.172>	γλαυκιόων δ' ἰθὺς φέρεται μένει, ἤν τινα πέφνῃ
<hom. il. 20.173>	ἀνδρῶν, ἢ αὐτὸς φθίεται πρώτῳ ἐν ὁμίλῳ:
<hom. il. 20.174>	ὣς ̓Αχιλῆ' ὄτρυνε μένος καὶ θυμὸς ἀγήνωρ
<hom. il. 20.175>	ἀντίον ἐλθέμεναι μεγαλήτορος Αἰνείαο.
<hom. il. 20.176>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<hom. il. 20.177>	τὸν πρότερος προσέειπε ποδάρκης δῖος ̓Αχιλλεύς:
<hom. il. 20.178>	Αἰνεία τί σὺ τόσσον ὁμίλου πολλὸν ἐπελθὼν
<hom. il. 20.179>	ἔστης; ἦ σέ γε θυμὸς ἐμοὶ μαχέσασθαι ἀνώγει
<hom. il. 20.180>	ἐλπόμενον Τρώεσσιν ἀνάξειν ἱπποδάμοισι
<hom. il. 20.181>	τιμῆς τῆς Πριάμου; ἀτὰρ εἴ κεν ἔμ' ἐξεναρίξῃς,
<hom. il. 20.182>	οὔ τοι τοὔνεκά γε Πρίαμος γέρας ἐν χερὶ θήσει:
<hom. il. 20.183>	εἰσὶν γάρ οἱ παῖδες, ὃ δ' ἔμπεδος οὐδ' ἀεσίφρων.
<hom. il. 20.184>	ἦ νύ τί τοι Τρῶες τέμενος τάμον ἔξοχον ἄλλων
<hom. il. 20.185>	καλὸν φυταλιῆς καὶ ἀρούρης, ὄφρα νέμηαι
<hom. il. 20.186>	αἴ κεν ἐμὲ κτείνῃς; χαλεπῶς δέ ς' ἔολπα τὸ ῥέξειν.
<hom. il. 20.187>	ἤδη μὲν σέ γέ φημι καὶ ἄλλοτε δουρὶ φοβῆσαι.
<hom. il. 20.188>	ἦ οὐ μέμνῃ ὅτε πέρ σε βοῶν ἄπο μοῦνον ἐόντα
<hom. il. 20.189>	σεῦα κατ' ̓Ιδαίων ὀρέων ταχέεσσι πόδεσσι
<hom. il. 20.190>	καρπαλίμως; τότε δ' οὔ τι μετατροπαλίζεο φεύγων.
<hom. il. 20.191>	ἔνθεν δ' ἐς Λυρνησσὸν ὑπέκφυγες: αὐτὰρ ἐγὼ τὴν
<hom. il. 20.192>	πέρσα μεθορμηθεὶς σὺν ̓Αθήνῃ καὶ Διὶ πατρί,
<hom. il. 20.193>	ληϊάδας δὲ γυναῖκας ἐλεύθερον ἦμαρ ἀπούρας
<hom. il. 20.194>	ἦγον: ἀτὰρ σὲ Ζεὺς ἐρρύσατο καὶ θεοὶ ἄλλοι.
<hom. il. 20.195>	ἀλλ' οὐ νῦν ἐρύεσθαι ὀί̈ομαι, ὡς ἐνὶ θυμῷ
<hom. il. 20.196>	βάλλεαι: ἀλλά ς' ἔγωγ' ἀναχωρήσαντα κελεύω
<hom. il. 20.197>	ἐς πληθὺν ἰέναι, μηδ' ἀντίος ἵστας' ἐμεῖο,
<hom. il. 20.198>	πρίν τι κακὸν παθέειν: ῥεχθὲν δέ τε νήπιος ἔγνω.

<hom. il. 20.199>	τὸν δ' αὖτ' Αἰνείας ἀπαμείβετο φώνησέν τε:
<hom. il. 20.200>	Πηλεί̈δη μὴ δὴ ἐπέεσσί με νηπύτιον ὣς
<hom. il. 20.201>	ἔλπεο δειδίξεσθαι, ἐπεὶ σάφα οἶδα καὶ αὐτὸς
<hom. il. 20.202>	ἠμὲν κερτομίας ἠδ' αἴσυλα μυθήσασθαι.
<hom. il. 20.203>	ἴδμεν δ' ἀλλήλων γενεήν, ἴδμεν δὲ τοκῆας
<hom. il. 20.204>	πρόκλυτ' ἀκούοντες ἔπεα θνητῶν ἀνθρώπων:
<hom. il. 20.205>	ὄψει δ' οὔτ' ἄρ πω σὺ ἐμοὺς ἴδες οὔτ' ἄρ' ἐγὼ σούς.
<hom. il. 20.206>	φασὶ σὲ μὲν Πηλῆος ἀμύμονος ἔκγονον εἶναι,
<hom. il. 20.207>	μητρὸς δ' ἐκ Θέτιδος καλλιπλοκάμου ἁλοσύδνης:
<hom. il. 20.208>	αὐτὰρ ἐγὼν υἱὸς μεγαλήτορος ̓Αγχίσαο
<hom. il. 20.209>	εὔχομαι ἐκγεγάμεν, μήτηρ δέ μοί ἐστ' ̓Αφροδίτη:
<hom. il. 20.210>	τῶν δὴ νῦν ἕτεροί γε φίλον παῖδα κλαύσονται
<hom. il. 20.211>	σήμερον: οὐ γάρ φημ' ἐπέεσσί γε νηπυτίοισιν
<hom. il. 20.212>	ὧδε διακρινθέντε μάχης ἐξαπονέεσθαι.
<hom. il. 20.213>	εἰ δ' ἐθέλεις καὶ ταῦτα δαήμεναι, ὄφρ' ἐὺ̈ εἰδῇς
<hom. il. 20.214>	ἡμετέρην γενεήν, πολλοὶ δέ μιν ἄνδρες ἴσασι:
<hom. il. 20.215>	Δάρδανον αὖ πρῶτον τέκετο νεφεληγερέτα Ζεύς,
<hom. il. 20.216>	κτίσσε δὲ Δαρδανίην, ἐπεὶ οὔ πω ̓́Ιλιος ἱρὴ
<hom. il. 20.217>	ἐν πεδίῳ πεπόλιστο πόλις μερόπων ἀνθρώπων,
<hom. il. 20.218>	ἀλλ' ἔθ' ὑπωρείας ᾤκεον πολυπίδακος ̓́Ιδης.
<hom. il. 20.219>	Δάρδανος αὖ τέκεθ' υἱὸν ̓Εριχθόνιον βασιλῆα,
<hom. il. 20.220>	ὃς δὴ ἀφνειότατος γένετο θνητῶν ἀνθρώπων:
<hom. il. 20.221>	τοῦ τρισχίλιαι ἵπποι ἕλος κάτα βουκολέοντο
<hom. il. 20.222>	θήλειαι, πώλοισιν ἀγαλλόμεναι ἀταλῇσι.
<hom. il. 20.223>	τάων καὶ Βορέης ἠράσσατο βοσκομενάων,
<hom. il. 20.224>	ἵππῳ δ' εἰσάμενος παρελέξατο κυανοχαίτῃ:
<hom. il. 20.225>	αἳ δ' ὑποκυσάμεναι ἔτεκον δυοκαίδεκα πώλους.
<hom. il. 20.226>	αἳ δ' ὅτε μὲν σκιρτῷεν ἐπὶ ζείδωρον ἄρουραν,
<hom. il. 20.227>	ἄκρον ἐπ' ἀνθερίκων καρπὸν θέον οὐδὲ κατέκλων:
<hom. il. 20.228>	ἀλλ' ὅτε δὴ σκιρτῷεν ἐπ' εὐρέα νῶτα θαλάσσης,
<hom. il. 20.229>	ἄκρον ἐπὶ ῥηγμῖνος ἁλὸς πολιοῖο θέεσκον.
<hom. il. 20.230>	Τρῶα δ' ̓Εριχθόνιος τέκετο Τρώεσσιν ἄνακτα:
<hom. il. 20.231>	Τρωὸς δ' αὖ τρεῖς παῖδες ἀμύμονες ἐξεγένοντο
<hom. il. 20.232>	̓͂Ιλός τ' ̓Ασσάρακός τε καὶ ἀντίθεος Γανυμήδης,
<hom. il. 20.233>	ὃς δὴ κάλλιστος γένετο θνητῶν ἀνθρώπων:
<hom. il. 20.234>	τὸν καὶ ἀνηρείψαντο θεοὶ Διὶ οἰνοχοεύειν
<hom. il. 20.235>	κάλλεος εἵνεκα οἷο ἵν' ἀθανάτοισι μετείη.
<hom. il. 20.236>	̓͂Ιλος δ' αὖ τέκεθ' υἱὸν ἀμύμονα Λαομέδοντα:
<hom. il. 20.237>	Λαομέδων δ' ἄρα Τιθωνὸν τέκετο Πρίαμόν τε
<hom. il. 20.238>	Λάμπόν τε Κλυτίον θ' ̔Ικετάονά τ' ὄζον ̓́Αρηος:
<hom. il. 20.239>	̓Ασσάρακος δὲ Κάπυν, ὃ δ' ἄρ' ̓Αγχίσην τέκε παῖδα:
<hom. il. 20.240>	αὐτὰρ ἔμ' ̓Αγχίσης, Πρίαμος δ' ἔτεχ' ̔́Εκτορα δῖον.
<hom. il. 20.241>	ταύτης τοι γενεῆς τε καὶ αἵματος εὔχομαι εἶναι.
<hom. il. 20.242>	Ζεὺς δ' ἀρετὴν ἄνδρεσσιν ὀφέλλει τε μινύθει τε
<hom. il. 20.243>	ὅππως κεν ἐθέλῃσιν: ὃ γὰρ κάρτιστος ἁπάντων.
<hom. il. 20.244>	ἀλλ' ἄγε μηκέτι ταῦτα λεγώμεθα νηπύτιοι ὣς
<hom. il. 20.245>	ἑσταότ' ἐν μέσσῃ ὑσμίνῃ δηϊοτῆτος.
<hom. il. 20.246>	ἔστι γὰρ ἀμφοτέροισιν ὀνείδεα μυθήσασθαι
<hom. il. 20.247>	πολλὰ μάλ', οὐδ' ἂν νηῦς ἑκατόζυγος ἄχθος ἄροιτο.
<hom. il. 20.248>	στρεπτὴ δὲ γλῶσς' ἐστὶ βροτῶν, πολέες δ' ἔνι μῦθοι
<hom. il. 20.249>	παντοῖοι, ἐπέων δὲ πολὺς νομὸς ἔνθα καὶ ἔνθα.
<hom. il. 20.250>	ὁπποῖόν κ' εἴπῃσθα ἔπος, τοῖόν κ' ἐπακούσαις.
<hom. il. 20.251>	ἀλλὰ τί ἢ ἔριδας καὶ νείκεα νῶϊν ἀνάγκη
<hom. il. 20.252>	νεικεῖν ἀλλήλοισιν ἐναντίον ὥς τε γυναῖκας,
<hom. il. 20.253>	αἵ τε χολωσάμεναι ἔριδος πέρι θυμοβόροιο
<hom. il. 20.254>	νεικεῦς' ἀλλήλῃσι μέσην ἐς ἄγυιαν ἰοῦσαι
<hom. il. 20.255>	πόλλ' ἐτεά τε καὶ οὐκί: χόλος δέ τε καὶ τὰ κελεύει.
<hom. il. 20.256>	ἀλκῆς δ' οὔ μ' ἐπέεσσιν ἀποτρέψεις μεμαῶτα
<hom. il. 20.257>	πρὶν χαλκῷ μαχέσασθαι ἐναντίον: ἀλλ' ἄγε θᾶσσον
<hom. il. 20.258>	γευσόμεθ' ἀλλήλων χαλκήρεσιν ἐγχείῃσιν.

<hom. il. 20.259>	ἦ ῥα καὶ ἐν δεινῷ σάκει ἤλασεν ὄβριμον ἔγχος
<hom. il. 20.260>	σμερδαλέῳ: μέγα δ' ἀμφὶ σάκος μύκε δουρὸς ἀκωκῇ.
<hom. il. 20.261>	Πηλεί̈δης δὲ σάκος μὲν ἀπὸ ἕο χειρὶ παχείῃ
<hom. il. 20.262>	ἔσχετο ταρβήσας: φάτο γὰρ δολιχόσκιον ἔγχος
<hom. il. 20.263>	ῥέα διελεύσεσθαι μεγαλήτορος Αἰνείαο
<hom. il. 20.264>	νήπιος, οὐδ' ἐνόησε κατὰ φρένα καὶ κατὰ θυμὸν
<hom. il. 20.265>	ὡς οὐ ῥηί̈δι' ἐστὶ θεῶν ἐρικυδέα δῶρα
<hom. il. 20.266>	ἀνδράσι γε θνητοῖσι δαμήμεναι οὐδ' ὑποείκειν.
<hom. il. 20.267>	οὐδὲ τότ' Αἰνείαο δαί̈φρονος ὄβριμον ἔγχος
<hom. il. 20.268>	ῥῆξε σάκος: χρυσὸς γὰρ ἐρύκακε, δῶρα θεοῖο:
<hom. il. 20.269>	ἀλλὰ δύω μὲν ἔλασσε διὰ πτύχας, αἳ δ' ἄρ' ἔτι τρεῖς
<hom. il. 20.270>	ἦσαν, ἐπεὶ πέντε πτύχας ἤλασε κυλλοποδίων,
<hom. il. 20.271>	τὰς δύο χαλκείας, δύο δ' ἔνδοθι κασσιτέροιο,
<hom. il. 20.272>	τὴν δὲ μίαν χρυσῆν, τῇ ῥ' ἔσχετο μείλινον ἔγχος.

<hom. il. 20.273>	δεύτερος αὖτ' ̓Αχιλεὺς προί̈ει δολιχόσκιον ἔγχος,
<hom. il. 20.274>	καὶ βάλεν Αἰνείαο κατ' ἀσπίδα πάντος' ἐί̈σην
<hom. il. 20.275>	ἄντυγ' ὕπο πρώτην, ᾗ λεπτότατος θέε χαλκός,
<hom. il. 20.276>	λεπτοτάτη δ' ἐπέην ῥινὸς βοός: ἣ δὲ διὰ πρὸ
<hom. il. 20.277>	Πηλιὰς ἤϊξεν μελίη, λάκε δ' ἀσπὶς ὑπ' αὐτῆς.
<hom. il. 20.278>	Αἰνείας δ' ἐάλη καὶ ἀπὸ ἕθεν ἀσπίδ' ἀνέσχε
<hom. il. 20.279>	δείσας: ἐγχείη δ' ἄρ' ὑπὲρ νώτου ἐνὶ γαίῃ
<hom. il. 20.280>	ἔστη ἱεμένη, διὰ δ' ἀμφοτέρους ἕλε κύκλους
<hom. il. 20.281>	ἀσπίδος ἀμφιβρότης: ὃ δ' ἀλευάμενος δόρυ μακρὸν
<hom. il. 20.282>	ἔστη, κὰδ δ' ἄχος οἱ χύτο μυρίον ὀφθαλμοῖσι,
<hom. il. 20.283>	ταρβήσας ὅ οἱ ἄγχι πάγη βέλος. αὐτὰρ ̓Αχιλλεὺς
<hom. il. 20.284>	ἐμμεμαὼς ἐπόρουσεν ἐρυσσάμενος ξίφος ὀξὺ
<hom. il. 20.285>	σμερδαλέα ἰάχων: ὃ δὲ χερμάδιον λάβε χειρὶ
<hom. il. 20.286>	Αἰνείας, μέγα ἔργον, ὃ οὐ δύο γ' ἄνδρε φέροιεν,
<hom. il. 20.287>	οἷοι νῦν βροτοί εἰς': ὃ δέ μιν ῥέα πάλλε καὶ οἶος.
<hom. il. 20.288>	ἔνθά κεν Αἰνείας μὲν ἐπεσσύμενον βάλε πέτρῳ
<hom. il. 20.289>	ἢ κόρυθ' ἠὲ σάκος, τό οἱ ἤρκεσε λυγρὸν ὄλεθρον,
<hom. il. 20.290>	τὸν δέ κε Πηλεί̈δης σχεδὸν ἄορι θυμὸν ἀπηύρα,
<hom. il. 20.291>	εἰ μὴ ἄρ' ὀξὺ νόησε Ποσειδάων ἐνοσίχθων:
<hom. il. 20.292>	αὐτίκα δ' ἀθανάτοισι θεοῖς μετὰ μῦθον ἔειπεν:
<hom. il. 20.293>	ὢ πόποι ἦ μοι ἄχος μεγαλήτορος Αἰνείαο,
<hom. il. 20.294>	ὃς τάχα Πηλεί̈ωνι δαμεὶς ̓́Αϊδος δὲ κάτεισι
<hom. il. 20.295>	πειθόμενος μύθοισιν ̓Απόλλωνος ἑκάτοιο
<hom. il. 20.296>	νήπιος, οὐδέ τί οἱ χραισμήσει λυγρὸν ὄλεθρον.
<hom. il. 20.297>	ἀλλὰ τί ἢ νῦν οὗτος ἀναίτιος ἄλγεα πάσχει
<hom. il. 20.298>	μὰψ ἕνεκ' ἀλλοτρίων ἀχέων, κεχαρισμένα δ' αἰεὶ
<hom. il. 20.299>	δῶρα θεοῖσι δίδωσι τοὶ οὐρανὸν εὐρὺν ἔχουσιν;
<hom. il. 20.300>	ἀλλ' ἄγεθ' ἡμεῖς πέρ μιν ὑπὲκ θανάτου ἀγάγωμεν,
<hom. il. 20.301>	μή πως καὶ Κρονίδης κεχολώσεται, αἴ κεν ̓Αχιλλεὺς
<hom. il. 20.302>	τόνδε κατακτείνῃ: μόριμον δέ οἵ ἐστ' ἀλέασθαι,
<hom. il. 20.303>	ὄφρα μὴ ἄσπερμος γενεὴ καὶ ἄφαντος ὄληται
<hom. il. 20.304>	Δαρδάνου, ὃν Κρονίδης περὶ πάντων φίλατο παίδων
<hom. il. 20.305>	οἳ ἕθεν ἐξεγένοντο γυναικῶν τε θνητάων.
<hom. il. 20.306>	ἤδη γὰρ Πριάμου γενεὴν ἔχθηρε Κρονίων:
<hom. il. 20.307>	νῦν δὲ δὴ Αἰνείαο βίη Τρώεσσιν ἀνάξει
<hom. il. 20.308>	καὶ παίδων παῖδες, τοί κεν μετόπισθε γένωνται.

<hom. il. 20.309>	τὸν δ' ἠμείβετ' ἔπειτα βοῶπις πότνια ̔́Ηρη:
<hom. il. 20.310>	ἐννοσίγαι', αὐτὸς σὺ μετὰ φρεσὶ σῇσι νόησον
<hom. il. 20.311>	Αἰνείαν ἤ κέν μιν ἐρύσσεαι ἦ κεν ἐάσῃς
<hom. il. 20.312>	Πηλεί̈δῃ ̓Αχιλῆϊ δαμήμεναι, ἐσθλὸν ἐόντα.
<hom. il. 20.313>	ἤτοι μὲν γὰρ νῶϊ πολέας ὠμόσσαμεν ὅρκους
<hom. il. 20.314>	πᾶσι μετ' ἀθανάτοισιν ἐγὼ καὶ Παλλὰς ̓Αθήνη
<hom. il. 20.315>	μή ποτ' ἐπὶ Τρώεσσιν ἀλεξήσειν κακὸν ἦμαρ,
<hom. il. 20.316>	μηδ' ὁπότ' ἂν Τροίη μαλερῷ πυρὶ πᾶσα δάηται
<hom. il. 20.317>	καιομένη, καίωσι δ' ἀρήϊοι υἷες ̓Αχαιῶν.

<hom. il. 20.318>	αὐτὰρ ἐπεὶ τό γ' ἄκουσε Ποσειδάων ἐνοσίχθων,
<hom. il. 20.319>	βῆ ῥ' ἴμεν ἄν τε μάχην καὶ ἀνὰ κλόνον ἐγχειάων,
<hom. il. 20.320>	ἷξε δ' ὅθ' Αἰνείας ἠδ' ὃ κλυτὸς ἦεν ̓Αχιλλεύς.
<hom. il. 20.321>	αὐτίκα τῷ μὲν ἔπειτα κατ' ὀφθαλμῶν χέεν ἀχλὺν
<hom. il. 20.322>	Πηλεί̈δῃ ̓Αχιλῆϊ: ὃ δὲ μελίην εὔχαλκον
<hom. il. 20.323>	ἀσπίδος ἐξέρυσεν μεγαλήτορος Αἰνείαο:
<hom. il. 20.324>	καὶ τὴν μὲν προπάροιθε ποδῶν ̓Αχιλῆος ἔθηκεν,
<hom. il. 20.325>	Αἰνείαν δ' ἔσσευεν ἀπὸ χθονὸς ὑψός' ἀείρας.
<hom. il. 20.326>	πολλὰς δὲ στίχας ἡρώων, πολλὰς δὲ καὶ ἵππων
<hom. il. 20.327>	Αἰνείας ὑπερᾶλτο θεοῦ ἀπὸ χειρὸς ὀρούσας,
<hom. il. 20.328>	ἷξε δ' ἐπ' ἐσχατιὴν πολυάϊκος πολέμοιο,
<hom. il. 20.329>	ἔνθά τε Καύκωνες πόλεμον μέτα θωρήσσοντο.
<hom. il. 20.330>	τῷ δὲ μάλ' ἐγγύθεν ἦλθε Ποσειδάων ἐνοσίχθων,
<hom. il. 20.331>	καί μιν φωνήσας ἔπεα πτερόεντα προσηύδα:
<hom. il. 20.332>	Αἰνεία, τίς ς' ὧδε θεῶν ἀτέοντα κελεύει
<hom. il. 20.333>	ἀντία Πηλεί̈ωνος ὑπερθύμοιο μάχεσθαι,
<hom. il. 20.334>	ὃς σεῦ ἅμα κρείσσων καὶ φίλτερος ἀθανάτοισιν;
<hom. il. 20.335>	ἀλλ' ἀναχωρῆσαι ὅτε κεν συμβλήσεαι αὐτῷ,
<hom. il. 20.336>	μὴ καὶ ὑπὲρ μοῖραν δόμον ̓́Αϊδος εἰσαφίκηαι.
<hom. il. 20.337>	αὐτὰρ ἐπεί κ' ̓Αχιλεὺς θάνατον καὶ πότμον ἐπίσπῃ,
<hom. il. 20.338>	θαρσήσας δὴ ἔπειτα μετὰ πρώτοισι μάχεσθαι:
<hom. il. 20.339>	οὐ μὲν γάρ τίς ς' ἄλλος ̓Αχαιῶν ἐξεναρίξει.

<hom. il. 20.340>	ὣς εἰπὼν λίπεν αὐτόθ', ἐπεὶ διεπέφραδε πάντα.
<hom. il. 20.341>	αἶψα δ' ἔπειτ' ̓Αχιλῆος ἀπ' ὀφθαλμῶν σκέδας' ἀχλὺν
<hom. il. 20.342>	θεσπεσίην: ὃ δ' ἔπειτα μέγ' ἔξιδεν ὀφθαλμοῖσιν,
<hom. il. 20.343>	ὀχθήσας δ' ἄρα εἶπε πρὸς ὃν μεγαλήτορα θυμόν:
<hom. il. 20.344>	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:
<hom. il. 20.345>	ἔγχος μὲν τόδε κεῖται ἐπὶ χθονός, οὐδέ τι φῶτα
<hom. il. 20.346>	λεύσσω, τῷ ἐφέηκα κατακτάμεναι μενεαίνων.
<hom. il. 20.347>	ἦ ῥα καὶ Αἰνείας φίλος ἀθανάτοισι θεοῖσιν
<hom. il. 20.348>	ἦεν: ἀτάρ μιν ἔφην μὰψ αὔτως εὐχετάασθαι.
<hom. il. 20.349>	ἐρρέτω: οὔ οἱ θυμὸς ἐμεῦ ἔτι πειρηθῆναι
<hom. il. 20.350>	ἔσσεται, ὃς καὶ νῦν φύγεν ἄσμενος ἐκ θανάτοιο.
<hom. il. 20.351>	ἀλλ' ἄγε δὴ Δαναοῖσι φιλοπτολέμοισι κελεύσας
<hom. il. 20.352>	τῶν ἄλλων Τρώων πειρήσομαι ἀντίος ἐλθών.

<hom. il. 20.353>	ἦ, καὶ ἐπὶ στίχας ἆλτο, κέλευε δὲ φωτὶ ἑκάστῳ:
<hom. il. 20.354>	μηκέτι νῦν Τρώων ἑκὰς ἕστατε δῖοι ̓Αχαιοί,
<hom. il. 20.355>	ἀλλ' ἄγ' ἀνὴρ ἄντ' ἀνδρὸς ἴτω, μεμάτω δὲ μάχεσθαι.
<hom. il. 20.356>	ἀργαλέον δέ μοί ἐστι καὶ ἰφθίμῳ περ ἐόντι
<hom. il. 20.357>	τοσσούσδ' ἀνθρώπους ἐφέπειν καὶ πᾶσι μάχεσθαι:
<hom. il. 20.358>	οὐδέ κ' ̓́Αρης, ὅς περ θεὸς ἄμβροτος, οὐδέ κ' ̓Αθήνη
<hom. il. 20.359>	τοσσῆσδ' ὑσμίνης ἐφέποι στόμα καὶ πονέοιτο:
<hom. il. 20.360>	ἀλλ' ὅσσον μὲν ἐγὼ δύναμαι χερσίν τε ποσίν τε
<hom. il. 20.361>	καὶ σθένει, οὔ μ' ἔτι φημὶ μεθησέμεν οὐδ' ἠβαιόν,
<hom. il. 20.362>	ἀλλὰ μάλα στιχὸς εἶμι διαμπερές, οὐδέ τιν' οἴω
<hom. il. 20.363>	Τρώων χαιρήσειν, ὅς τις σχεδὸν ἔγχεος ἔλθῃ.

<hom. il. 20.364>	ὣς φάτ' ἐποτρύνων: Τρώεσσι δὲ φαίδιμος ̔́Εκτωρ
<hom. il. 20.365>	κέκλεθ' ὁμοκλήσας, φάτο δ' ἴμεναι ἄντ' ̓Αχιλῆος:
<hom. il. 20.366>	Τρῶες ὑπέρθυμοι μὴ δείδιτε Πηλεί̈ωνα.
<hom. il. 20.367>	καί κεν ἐγὼ ἐπέεσσι καὶ ἀθανάτοισι μαχοίμην,
<hom. il. 20.368>	ἔγχεϊ δ' ἀργαλέον, ἐπεὶ ἦ πολὺ φέρτεροί εἰσιν.
<hom. il. 20.369>	οὐδ' ̓Αχιλεὺς πάντεσσι τέλος μύθοις ἐπιθήσει,
<hom. il. 20.370>	ἀλλὰ τὸ μὲν τελέει, τὸ δὲ καὶ μεσσηγὺ κολούει.
<hom. il. 20.371>	τοῦ δ' ἐγὼ ἀντίος εἶμι καὶ εἰ πυρὶ χεῖρας ἔοικεν,
<hom. il. 20.372>	εἰ πυρὶ χεῖρας ἔοικε, μένος δ' αἴθωνι σιδήρῳ.

<hom. il. 20.373>	ὣς φάτ' ἐποτρύνων, οἳ δ' ἀντίοι ἔγχε' ἄειραν
<hom. il. 20.374>	Τρῶες: τῶν δ' ἄμυδις μίχθη μένος, ὦρτο δ' ἀϋτή.
<hom. il. 20.375>	καὶ τότ' ἄρ' ̔́Εκτορα εἶπε παραστὰς Φοῖβος ̓Απόλλων:
<hom. il. 20.376>	̔́Εκτορ μηκέτι πάμπαν ̓Αχιλλῆϊ προμάχιζε,
<hom. il. 20.377>	ἀλλὰ κατὰ πληθύν τε καὶ ἐκ φλοίσβοιο δέδεξο,
<hom. il. 20.378>	μή πώς ς' ἠὲ βάλῃ ἠὲ σχεδὸν ἄορι τύψῃ.

<hom. il. 20.379>	ὣς ἔφαθ', ̔́Εκτωρ δ' αὖτις ἐδύσετο οὐλαμὸν ἀνδρῶν
<hom. il. 20.380>	ταρβήσας, ὅτ' ἄκουσε θεοῦ ὄπα φωνήσαντος.
<hom. il. 20.381>	ἐν δ' ̓Αχιλεὺς Τρώεσσι θόρε φρεσὶν εἱμένος ἀλκὴν
<hom. il. 20.382>	σμερδαλέα ἰάχων, πρῶτον δ' ἕλεν ̓Ιφιτίωνα
<hom. il. 20.383>	ἐσθλὸν ̓Οτρυντεί̈δην πολέων ἡγήτορα λαῶν,
<hom. il. 20.384>	ὃν νύμφη τέκε νηὶ̈ς ̓Οτρυντῆϊ πτολιπόρθῳ
<hom. il. 20.385>	Τμώλῳ ὕπο νιφόεντι ̔́Υδης ἐν πίονι δήμῳ:
<hom. il. 20.386>	τὸν δ' ἰθὺς μεμαῶτα βάλ' ἔγχεϊ δῖος ̓Αχιλλεὺς
<hom. il. 20.387>	μέσσην κὰκ κεφαλήν: ἣ δ' ἄνδιχα πᾶσα κεάσθη,
<hom. il. 20.388>	δούπησεν δὲ πεσών, ὃ δ' ἐπεύξατο δῖος ̓Αχιλλεύς:
<hom. il. 20.389>	κεῖσαι ̓Οτρυντεί̈δη πάντων ἐκπαγλότατ' ἀνδρῶν:
<hom. il. 20.390>	ἐνθάδε τοι θάνατος, γενεὴ δέ τοί ἐστ' ἐπὶ λίμνῃ
<hom. il. 20.391>	Γυγαίῃ, ὅθι τοι τέμενος πατρώϊόν ἐστιν
<hom. il. 20.392>	̔́Υλλῳ ἐπ' ἰχθυόεντι καὶ ̔́Ερμῳ δινήεντι.

<hom. il. 20.393>	ὣς ἔφατ' εὐχόμενος, τὸν δὲ σκότος ὄσσε κάλυψε.
<hom. il. 20.394>	τὸν μὲν ̓Αχαιῶν ἵπποι ἐπισσώτροις δατέοντο
<hom. il. 20.395>	πρώτῃ ἐν ὑσμίνῃ: ὃ δ' ἐπ' αὐτῷ Δημολέοντα
<hom. il. 20.396>	ἐσθλὸν ἀλεξητῆρα μάχης ̓Αντήνορος υἱὸν
<hom. il. 20.397>	νύξε κατὰ κρόταφον, κυνέης διὰ χαλκοπαρῄου.
<hom. il. 20.398>	οὐδ' ἄρα χαλκείη κόρυς ἔσχεθεν, ἀλλὰ δι' αὐτῆς
<hom. il. 20.399>	αἰχμὴ ἱεμένη ῥῆξ' ὀστέον, ἐγκέφαλος δὲ
<hom. il. 20.400>	ἔνδον ἅπας πεπάλακτο: δάμασσε δέ μιν μεμαῶτα.
<hom. il. 20.401>	̔Ιπποδάμαντα δ' ἔπειτα καθ' ἵππων ἀί̈ξαντα
<hom. il. 20.402>	πρόσθεν ἕθεν φεύγοντα μετάφρενον οὔτασε δουρί.
<hom. il. 20.403>	αὐτὰρ ὃ θυμὸν ἄϊσθε καὶ ἤρυγεν, ὡς ὅτε ταῦρος
<hom. il. 20.404>	ἤρυγεν ἑλκόμενος ̔Ελικώνιον ἀμφὶ ἄνακτα
<hom. il. 20.405>	κούρων ἑλκόντων: γάνυται δέ τε τοῖς ἐνοσίχθων:
<hom. il. 20.406>	ὣς ἄρα τόν γ' ἐρυγόντα λίπ' ὀστέα θυμὸς ἀγήνωρ:
<hom. il. 20.407>	αὐτὰρ ὃ βῆ σὺν δουρὶ μετ' ἀντίθεον Πολύδωρον
<hom. il. 20.408>	Πριαμίδην. τὸν δ' οὔ τι πατὴρ εἴασκε μάχεσθαι,
<hom. il. 20.409>	οὕνεκά οἱ μετὰ παισὶ νεώτατος ἔσκε γόνοιο,
<hom. il. 20.410>	καί οἱ φίλτατος ἔσκε, πόδεσσι δὲ πάντας ἐνίκα
<hom. il. 20.411>	δὴ τότε νηπιέῃσι ποδῶν ἀρετὴν ἀναφαίνων
<hom. il. 20.412>	θῦνε διὰ προμάχων, εἷος φίλον ὤλεσε θυμόν.
<hom. il. 20.413>	τὸν βάλε μέσσον ἄκοντι ποδάρκης δῖος ̓Αχιλλεὺς
<hom. il. 20.414>	νῶτα παραί̈σσοντος, ὅθι ζωστῆρος ὀχῆες
<hom. il. 20.415>	χρύσειοι σύνεχον καὶ διπλόος ἤντετο θώρηξ:
<hom. il. 20.416>	ἀντικρὺ δὲ διέσχε παρ' ὀμφαλὸν ἔγχεος αἰχμή,
<hom. il. 20.417>	γνὺξ δ' ἔριπ' οἰμώξας, νεφέλη δέ μιν ἀμφεκάλυψε
<hom. il. 20.418>	κυανέη, προτὶ οἷ δ' ἔλαβ' ἔντερα χερσὶ λιασθείς.

<hom. il. 20.419>	̔́Εκτωρ δ' ὡς ἐνόησε κασίγνητον Πολύδωρον
<hom. il. 20.420>	ἔντερα χερσὶν ἔχοντα λιαζόμενον ποτὶ γαίη
<hom. il. 20.421>	κάρ ῥά οἱ ὀφθαλμῶν κέχυτ' ἀχλύς: οὐδ' ἄρ' ἔτ' ἔτλη
<hom. il. 20.422>	δηρὸν ἑκὰς στρωφᾶσθ', ἀλλ' ἀντίος ἦλθ' ̓Αχιλῆϊ
<hom. il. 20.423>	ὀξὺ δόρυ κραδάων φλογὶ εἴκελος: αὐτὰρ ̓Αχιλλεὺς
<hom. il. 20.424>	ὡς εἶδ', ὣς ἀνεπᾶλτο, καὶ εὐχόμενος ἔπος ηὔδα:
<hom. il. 20.425>	ἐγγὺς ἀνὴρ ὃς ἐμόν γε μάλιστ' ἐσεμάσσατο θυμόν,
<hom. il. 20.426>	ὅς μοι ἑταῖρον ἔπεφνε τετιμένον: οὐδ' ἂν ἔτι δὴν
<hom. il. 20.427>	ἀλλήλους πτώσσοιμεν ἀνὰ πτολέμοιο γεφύρας.

<hom. il. 20.428>	ἦ, καὶ ὑπόδρα ἰδὼν προσεφώνεεν ̔́Εκτορα δῖον:
<hom. il. 20.429>	ἆσσον ἴθ' ὥς κεν θᾶσσον ὀλέθρου πείραθ' ἵκηαι.

<hom. il. 20.430>	τὸν δ' οὐ ταρβήσας προσέφη κορυθαίολος ̔́Εκτωρ:
<hom. il. 20.431>	Πηλεί̈δη μὴ δὴ ἐπέεσσί με νηπύτιον ὣς
<hom. il. 20.432>	ἔλπεο δειδίξεσθαι, ἐπεὶ σάφα οἶδα καὶ αὐτὸς
<hom. il. 20.433>	ἠμὲν κερτομίας ἠδ' αἴσυλα μυθήσασθαι.
<hom. il. 20.434>	οἶδα δ' ὅτι σὺ μὲν ἐσθλός, ἐγὼ δὲ σέθεν πολὺ χείρων.
<hom. il. 20.435>	ἀλλ' ἤτοι μὲν ταῦτα θεῶν ἐν γούνασι κεῖται,
<hom. il. 20.436>	αἴ κέ σε χειρότερός περ ἐὼν ἀπὸ θυμὸν ἕλωμαι
<hom. il. 20.437>	δουρὶ βαλών, ἐπεὶ ἦ καὶ ἐμὸν βέλος ὀξὺ πάροιθεν.

<hom. il. 20.438>	ἦ ῥα, καὶ ἀμπεπαλὼν προί̈ει δόρυ, καὶ τό γ' ̓Αθήνη
<hom. il. 20.439>	πνοιῇ ̓Αχιλλῆος πάλιν ἔτραπε κυδαλίμοιο
<hom. il. 20.440>	ἦκα μάλα ψύξασα: τὸ δ' ἂψ ἵκεθ' ̔́Εκτορα δῖον,
<hom. il. 20.441>	αὐτοῦ δὲ προπάροιθε ποδῶν πέσεν. αὐτὰρ ̓Αχιλλεὺς
<hom. il. 20.442>	ἐμμεμαὼς ἐπόρουσε κατακτάμεναι μενεαίνων,
<hom. il. 20.443>	σμερδαλέα ἰάχων: τὸν δ' ἐξήρπαξεν ̓Απόλλων
<hom. il. 20.444>	ῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ.
<hom. il. 20.445>	τρὶς μὲν ἔπειτ' ἐπόρουσε ποδάρκης δῖος ̓Αχιλλεὺς
<hom. il. 20.446>	ἔγχεϊ χαλκείῳ, τρὶς δ' ἠέρα τύψε βαθεῖαν.
<hom. il. 20.447>	ἀλλ' ὅτε δὴ τὸ τέταρτον ἐπέσσυτο δαίμονι ἶσος,
<hom. il. 20.448>	δεινὰ δ' ὁμοκλήσας ἔπεα πτερόεντα προσηύδα:
<hom. il. 20.449>	ἐξ αὖ νῦν ἔφυγες θάνατον κύον: ἦ τέ τοι ἄγχι
<hom. il. 20.450>	ἦλθε κακόν: νῦν αὖτέ ς' ἐρύσατο Φοῖβος ̓Απόλλων,
<hom. il. 20.451>	ᾧ μέλλεις εὔχεσθαι ἰὼν ἐς δοῦπον ἀκόντων.
<hom. il. 20.452>	ἦ θήν ς' ἐξανύω γε καὶ ὕστερον ἀντιβολήσας,
<hom. il. 20.453>	εἴ πού τις καὶ ἔμοιγε θεῶν ἐπιτάρροθός ἐστι.
<hom. il. 20.454>	νῦν αὖ τοὺς ἄλλους ἐπιείσομαι, ὅν κε κιχείω.

<hom. il. 20.455>	ὣς εἰπὼν Δρύοπ' οὖτα κατ' αὐχένα μέσσον ἄκοντι:
<hom. il. 20.456>	ἤριπε δὲ προπάροιθε ποδῶν: ὃ δὲ τὸν μὲν ἔασε,
<hom. il. 20.457>	Δημοῦχον δὲ Φιλητορίδην ἠύ̈ν τε μέγαν τε
<hom. il. 20.458>	κὰγ γόνυ δουρὶ βαλὼν ἠρύκακε. τὸν μὲν ἔπειτα
<hom. il. 20.459>	οὐτάζων ξίφεϊ μεγάλῳ ἐξαίνυτο θυμόν:
<hom. il. 20.460>	αὐτὰρ ὃ Λαόγονον καὶ Δάρδανον υἷε Βίαντος
<hom. il. 20.461>	ἄμφω ἐφορμηθεὶς ἐξ ἵππων ὦσε χαμᾶζε,
<hom. il. 20.462>	τὸν μὲν δουρὶ βαλών, τὸν δὲ σχεδὸν ἄορι τύψας.
<hom. il. 20.463>	Τρῶα δ' ̓Αλαστορίδην, ὃ μὲν ἀντίος ἤλυθε γούνων,
<hom. il. 20.464>	εἴ πώς εὑ πεφίδοιτο λαβὼν καὶ ζωὸν ἀφείη
<hom. il. 20.465>	μηδὲ κατακτείνειεν ὁμηλικίην ἐλεήσας,
<hom. il. 20.466>	νήπιος, οὐδὲ τὸ ᾔδη ὃ οὐ πείσεσθαι ἔμελλεν:
<hom. il. 20.467>	οὐ γάρ τι γλυκύθυμος ἀνὴρ ἦν οὐδ' ἀγανόφρων,
<hom. il. 20.468>	ἀλλὰ μάλ' ἐμμεμαώς: ὃ μὲν ἥπτετο χείρεσι γούνων
<hom. il. 20.469>	ἱέμενος λίσσεσθ', ὃ δὲ φασγάνῳ οὖτα καθ' ἧπαρ:
<hom. il. 20.470>	ἐκ δέ οἱ ἧπαρ ὄλισθεν, ἀτὰρ μέλαν αἷμα κατ' αὐτοῦ
<hom. il. 20.471>	κόλπον ἐνέπλησεν: τὸν δὲ σκότος ὄσσε κάλυψε
<hom. il. 20.472>	θυμοῦ δευόμενον: ὃ δὲ Μούλιον οὖτα παραστὰς
<hom. il. 20.473>	δουρὶ κατ' οὖς: εἶθαρ δὲ δι' οὔατος ἦλθ' ἑτέροιο
<hom. il. 20.474>	αἰχμὴ χαλκείη: ὃ δ' ̓Αγήνορος υἱὸν ̓́Εχεκλον
<hom. il. 20.475>	μέσσην κὰκ κεφαλὴν ξίφει ἤλασε κωπήεντι,
<hom. il. 20.476>	πᾶν δ' ὑπεθερμάνθη ξίφος αἵματι: τὸν δὲ κατ' ὄσσε
<hom. il. 20.477>	ἔλλαβε πορφύρεος θάνατος καὶ μοῖρα κραταιή.
<hom. il. 20.478>	Δευκαλίωνα δ' ἔπειθ', ἵνα τε ξυνέχουσι τένοντες
<hom. il. 20.479>	ἀγκῶνος, τῇ τόν γε φίλης διὰ χειρὸς ἔπειρεν
<hom. il. 20.480>	αἰχμῇ χαλκείῃ: ὃ δέ μιν μένε χεῖρα βαρυνθεὶς
<hom. il. 20.481>	πρόσθ' ὁρόων θάνατον: ὃ δὲ φασγάνῳ αὐχένα θείνας
<hom. il. 20.482>	τῆλ' αὐτῇ πήληκι κάρη βάλε: μυελὸς αὖτε
<hom. il. 20.483>	σφονδυλίων ἔκπαλθ', ὃ δ' ἐπὶ χθονὶ κεῖτο τανυσθείς.
<hom. il. 20.484>	αὐτὰρ ὃ βῆ ῥ' ἰέναι μετ' ἀμύμονα Πείρεω υἱὸν
<hom. il. 20.485>	̔Ρίγμον, ὃς ἐκ Θρῄκης ἐριβώλακος εἰληλούθει:
<hom. il. 20.486>	τὸν βάλε μέσσον ἄκοντι, πάγη δ' ἐν νηδύϊ χαλκός,
<hom. il. 20.487>	ἤριπε δ' ἐξ ὀχέων: ὃ δ' ̓Αρηί̈θοον θεράποντα
<hom. il. 20.488>	ἂψ ἵππους στρέψαντα μετάφρενον ὀξέϊ δουρὶ
<hom. il. 20.489>	νύξ', ἀπὸ δ' ἅρματος ὦσε: κυκήθησαν δέ οἱ ἵπποι.

<hom. il. 20.490>	ὡς δ' ἀναμαιμάει βαθέ' ἄγκεα θεσπιδαὲς πῦρ
<hom. il. 20.491>	οὔρεος ἀζαλέοιο, βαθεῖα δὲ καίεται ὕλη,
<hom. il. 20.492>	πάντῃ τε κλονέων ἄνεμος φλόγα εἰλυφάζει,
<hom. il. 20.493>	ὣς ὅ γε πάντῃ θῦνε σὺν ἔγχεϊ δαίμονι ἶσος
<hom. il. 20.494>	κτεινομένους ἐφέπων: ῥέε δ' αἵματι γαῖα μέλαινα.
<hom. il. 20.495>	ὡς δ' ὅτε τις ζεύξῃ βόας ἄρσενας εὐρυμετώπους
<hom. il. 20.496>	τριβέμεναι κρῖ λευκὸν ἐϋκτιμένῃ ἐν ἀλωῇ,
<hom. il. 20.497>	ῥίμφά τε λέπτ' ἐγένοντο βοῶν ὑπὸ πόσς' ἐριμύκων,
<hom. il. 20.498>	ὣς ὑπ' ̓Αχιλλῆος μεγαθύμου μώνυχες ἵπποι
<hom. il. 20.499>	στεῖβον ὁμοῦ νέκυάς τε καὶ ἀσπίδας: αἵματι δ' ἄξων
<hom. il. 20.500>	νέρθεν ἅπας πεπάλακτο καὶ ἄντυγες αἳ περὶ δίφρον,
<hom. il. 20.501>	ἃς ἄρ' ἀφ' ἱππείων ὁπλέων ῥαθάμιγγες ἔβαλλον
<hom. il. 20.502>	αἵ τ' ἀπ' ἐπισσώτρων: ὃ δὲ ἵετο κῦδος ἀρέσθαι
<hom. il. 20.503>	Πηλεί̈δης, λύθρῳ δὲ παλάσσετο χεῖρας ἀάπτους.
<hom. il. 21.1>	ἀλλ' ὅτε δὴ πόρον ἷξον ἐϋρρεῖος ποταμοῖο
<hom. il. 21.2>	Ξάνθου δινήεντος, ὃν ἀθάνατος τέκετο Ζεύς,
<hom. il. 21.3>	ἔνθα διατμήξας τοὺς μὲν πεδίον δὲ δίωκε
<hom. il. 21.4>	πρὸς πόλιν, ᾗ περ ̓Αχαιοὶ ἀτυζόμενοι φοβέοντο
<hom. il. 21.5>	ἤματι τῷ προτέρῳ, ὅτε μαίνετο φαίδιμος ̔́Εκτωρ:
<hom. il. 21.6>	τῇ ῥ' οἵ γε προχέοντο πεφυζότες, ἠέρα δ' ̔́Ηρη
<hom. il. 21.7>	πίτνα πρόσθε βαθεῖαν ἐρυκέμεν: ἡμίσεες δὲ
<hom. il. 21.8>	ἐς ποταμὸν εἰλεῦντο βαθύρροον ἀργυροδίνην,
<hom. il. 21.9>	ἐν δ' ἔπεσον μεγάλῳ πατάγῳ, βράχε δ' αἰπὰ ῥέεθρα,
<hom. il. 21.10>	ὄχθαι δ' ἀμφὶ περὶ μεγάλ' ἴαχον: οἳ δ' ἀλαλητῷ
<hom. il. 21.11>	ἔννεον ἔνθα καὶ ἔνθα ἑλισσόμενοι περὶ δίνας.
<hom. il. 21.12>	ὡς δ' ὅθ' ὑπὸ ῥιπῆς πυρὸς ἀκρίδες ἠερέθονται
<hom. il. 21.13>	φευγέμεναι ποταμὸν δέ: τὸ δὲ φλέγει ἀκάματον πῦρ
<hom. il. 21.14>	ὄρμενον ἐξαίφνης, ταὶ δὲ πτώσσουσι καθ' ὕδωρ:
<hom. il. 21.15>	ὣς ὑπ' ̓Αχιλλῆος Ξάνθου βαθυδινήεντος
<hom. il. 21.16>	πλῆτο ῥόος κελάδων ἐπιμὶξ ἵππων τε καὶ ἀνδρῶν.

<hom. il. 21.17>	αὐτὰρ ὃ διογενὴς δόρυ μὲν λίπεν αὐτοῦ ἐπ' ὄχθῃ
<hom. il. 21.18>	κεκλιμένον μυρίκῃσιν, ὃ δ' ἔσθορε δαίμονι ἶσος
<hom. il. 21.19>	φάσγανον οἶον ἔχων, κακὰ δὲ φρεσὶ μήδετο ἔργα,
<hom. il. 21.20>	τύπτε δ' ἐπιστροφάδην: τῶν δὲ στόνος ὄρνυτ' ἀεικὴς
<hom. il. 21.21>	ἄορι θεινομένων, ἐρυθαίνετο δ' αἵματι ὕδωρ.
<hom. il. 21.22>	ὡς δ' ὑπὸ δελφῖνος μεγακήτεος ἰχθύες ἄλλοι
<hom. il. 21.23>	φεύγοντες πιμπλᾶσι μυχοὺς λιμένος εὐόρμου
<hom. il. 21.24>	δειδιότες: μάλα γάρ τε κατεσθίει ὅν κε λάβῃσιν:
<hom. il. 21.25>	ὣς Τρῶες ποταμοῖο κατὰ δεινοῖο ῥέεθρα
<hom. il. 21.26>	πτῶσσον ὑπὸ κρημνούς. ὃ δ' ἐπεὶ κάμε χεῖρας ἐναίρων,
<hom. il. 21.27>	ζωοὺς ἐκ ποταμοῖο δυώδεκα λέξατο κούρους
<hom. il. 21.28>	ποινὴν Πατρόκλοιο Μενοιτιάδαο θανόντος:
<hom. il. 21.29>	τοὺς ἐξῆγε θύραζε τεθηπότας ἠύ̈τε νεβρούς,
<hom. il. 21.30>	δῆσε δ' ὀπίσσω χεῖρας ἐϋτμήτοισιν ἱμᾶσι,
<hom. il. 21.31>	τοὺς αὐτοὶ φορέεσκον ἐπὶ στρεπτοῖσι χιτῶσι,
<hom. il. 21.32>	δῶκε δ' ἑταίροισιν κατάγειν κοίλας ἐπὶ νῆας.
<hom. il. 21.33>	αὐτὰρ ὃ ἂψ ἐπόρουσε δαϊζέμεναι μενεαίνων.

<hom. il. 21.34>	ἔνθ' υἷι Πριάμοιο συνήντετο Δαρδανίδαο
<hom. il. 21.35>	ἐκ ποταμοῦ φεύγοντι Λυκάονι, τόν ῥά ποτ' αὐτὸς
<hom. il. 21.36>	ἦγε λαβὼν ἐκ πατρὸς ἀλωῆς οὐκ ἐθέλοντα
<hom. il. 21.37>	ἐννύχιος προμολών: ὃ δ' ἐρινεὸν ὀξέϊ χαλκῷ
<hom. il. 21.38>	τάμνε νέους ὄρπηκας, ἵν' ἅρματος ἄντυγες εἶεν:
<hom. il. 21.39>	τῷ δ' ἄρ' ἀνώϊστον κακὸν ἤλυθε δῖος ̓Αχιλλεύς.
<hom. il. 21.40>	καὶ τότε μέν μιν Λῆμνον ἐϋκτιμένην ἐπέρασσε
<hom. il. 21.41>	νηυσὶν ἄγων, ἀτὰρ υἱὸς ̓Ιήσονος ὦνον ἔδωκε:
<hom. il. 21.42>	κεῖθεν δὲ ξεῖνός μιν ἐλύσατο πολλὰ δ' ἔδωκεν
<hom. il. 21.43>	̓́Ιμβριος ̓Ηετίων, πέμψεν δ' ἐς δῖαν ̓Αρίσβην:
<hom. il. 21.44>	ἔνθεν ὑπεκπροφυγὼν πατρώϊον ἵκετο δῶμα.
<hom. il. 21.45>	ἕνδεκα δ' ἤματα θυμὸν ἐτέρπετο οἷσι φίλοισιν
<hom. il. 21.46>	ἐλθὼν ἐκ Λήμνοιο: δυωδεκάτῃ δέ μιν αὖτις
<hom. il. 21.47>	χερσὶν ̓Αχιλλῆος θεὸς ἔμβαλεν, ὅς μιν ἔμελλε
<hom. il. 21.48>	πέμψειν εἰς ̓Αί̈δαο καὶ οὐκ ἐθέλοντα νέεσθαι.
<hom. il. 21.49>	τὸν δ' ὡς οὖν ἐνόησε ποδάρκης δῖος ̓Αχιλλεὺς
<hom. il. 21.50>	γυμνὸν ἄτερ κόρυθός τε καὶ ἀσπίδος, οὐδ' ἔχεν ἔγχος,
<hom. il. 21.51>	ἀλλὰ τὰ μέν ῥ' ἀπὸ πάντα χαμαὶ βάλε: τεῖρε γὰρ ἱδρὼς
<hom. il. 21.52>	φεύγοντ' ἐκ ποταμοῦ, κάματος δ' ὑπὸ γούνατ' ἐδάμνα:
<hom. il. 21.53>	ὀχθήσας δ' ἄρα εἶπε πρὸς ὃν μεγαλήτορα θυμόν:
<hom. il. 21.54>	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:
<hom. il. 21.55>	ἦ μάλα δὴ Τρῶες μεγαλήτορες οὕς περ ἔπεφνον
<hom. il. 21.56>	αὖτις ἀναστήσονται ὑπὸ ζόφου ἠερόεντος,
<hom. il. 21.57>	οἷον δὴ καὶ ὅδ' ἦλθε φυγὼν ὕπο νηλεὲς ἦμαρ
<hom. il. 21.58>	Λῆμνον ἐς ἠγαθέην πεπερημένος: οὐδέ μιν ἔσχε
<hom. il. 21.59>	πόντος ἁλὸς πολιῆς, ὃ πολέας ἀέκοντας ἐρύκει.
<hom. il. 21.60>	ἀλλ' ἄγε δὴ καὶ δουρὸς ἀκωκῆς ἡμετέροιο
<hom. il. 21.61>	γεύσεται, ὄφρα ἴδωμαι ἐνὶ φρεσὶν ἠδὲ δαείω
<hom. il. 21.62>	ἢ ἄρ' ὁμῶς καὶ κεῖθεν ἐλεύσεται, ἦ μιν ἐρύξει
<hom. il. 21.63>	γῆ φυσίζοος, ἥ τε κατὰ κρατερόν περ ἐρύκει.

<hom. il. 21.64>	ὣς ὅρμαινε μένων: ὃ δέ οἱ σχεδὸν ἦλθε τεθηπὼς
<hom. il. 21.65>	γούνων ἅψασθαι μεμαώς, περὶ δ' ἤθελε θυμῷ
<hom. il. 21.66>	ἐκφυγέειν θάνατόν τε κακὸν καὶ κῆρα μέλαιναν.
<hom. il. 21.67>	ἤτοι ὃ μὲν δόρυ μακρὸν ἀνέσχετο δῖος ̓Αχιλλεὺς
<hom. il. 21.68>	οὐτάμεναι μεμαώς, ὃ δ' ὑπέδραμε καὶ λάβε γούνων
<hom. il. 21.69>	κύψας: ἐγχείη δ' ἄρ' ὑπὲρ νώτου ἐνὶ γαίῃ
<hom. il. 21.70>	ἔστη ἱεμένη χροὸς ἄμεναι ἀνδρομέοιο.
<hom. il. 21.71>	αὐτὰρ ὃ τῇ ἑτέρῃ μὲν ἑλὼν ἐλλίσσετο γούνων,
<hom. il. 21.72>	τῇ δ' ἑτέρῃ ἔχεν ἔγχος ἀκαχμένον οὐδὲ μεθίει:
<hom. il. 21.73>	καί μιν φωνήσας ἔπεα πτερόεντα προσηύδα:
<hom. il. 21.74>	γουνοῦμαι ς' ̓Αχιλεῦ: σὺ δέ μ' αἴδεο καί μ' ἐλέησον:
<hom. il. 21.75>	ἀντί τοί εἰμ' ἱκέταο διοτρεφὲς αἰδοίοιο:
<hom. il. 21.76>	πὰρ γὰρ σοὶ πρώτῳ πασάμην Δημήτερος ἀκτὴν
<hom. il. 21.77>	ἤματι τῷ ὅτε μ' εἷλες ἐϋκτιμένῃ ἐν ἀλωῇ,
<hom. il. 21.78>	καί μ' ἐπέρασσας ἄνευθεν ἄγων πατρός τε φίλων τε
<hom. il. 21.79>	Λῆμνον ἐς ἠγαθέην, ἑκατόμβοιον δέ τοι ἦλφον.
<hom. il. 21.80>	νῦν δὲ λύμην τρὶς τόσσα πορών: ἠὼς δέ μοί ἐστιν
<hom. il. 21.81>	ἥδε δυωδεκάτη, ὅτ' ἐς ̓́Ιλιον εἰλήλουθα
<hom. il. 21.82>	πολλὰ παθών: νῦν αὖ με τεῇς ἐν χερσὶν ἔθηκε
<hom. il. 21.83>	μοῖρ' ὀλοή: μέλλω που ἀπεχθέσθαι Διὶ πατρί,
<hom. il. 21.84>	ὅς με σοὶ αὖτις δῶκε: μινυνθάδιον δέ με μήτηρ
<hom. il. 21.85>	γείνατο Λαοθόη θυγάτηρ ̓́Αλταο γέροντος
<hom. il. 21.86>	̓́Αλτεω, ὃς Λελέγεσσι φιλοπτολέμοισιν ἀνάσσει
<hom. il. 21.87>	Πήδασον αἰπήεσσαν ἔχων ἐπὶ Σατνιόεντι.
<hom. il. 21.88>	τοῦ δ' ἔχε θυγατέρα Πρίαμος, πολλὰς δὲ καὶ ἄλλας:
<hom. il. 21.89>	τῆς δὲ δύω γενόμεσθα, σὺ δ' ἄμφω δειροτομήσεις,
<hom. il. 21.90>	ἤτοι τὸν πρώτοισι μετὰ πρυλέεσσι δάμασσας
<hom. il. 21.91>	ἀντίθεον Πολύδωρον, ἐπεὶ βάλες ὀξέϊ δουρί:
<hom. il. 21.92>	νῦν δὲ δὴ ἐνθάδ' ἐμοὶ κακὸν ἔσσεται: οὐ γὰρ ὀί̈ω
<hom. il. 21.93>	σὰς χεῖρας φεύξεσθαι, ἐπεί ῥ' ἐπέλασσέ γε δαίμων.
<hom. il. 21.94>	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:
<hom. il. 21.95>	μή με κτεῖν', ἐπεὶ οὐχ ὁμογάστριος ̔́Εκτορός εἰμι,
<hom. il. 21.96>	ὅς τοι ἑταῖρον ἔπεφνεν ἐνηέα τε κρατερόν τε.

<hom. il. 21.97>	ὣς ἄρα μιν Πριάμοιο προσηύδα φαίδιμος υἱὸς
<hom. il. 21.98>	λισσόμενος ἐπέεσσιν, ἀμείλικτον δ' ὄπ' ἄκουσε:
<hom. il. 21.99>	νήπιε μή μοι ἄποινα πιφαύσκεο μηδ' ἀγόρευε:
<hom. il. 21.100>	πρὶν μὲν γὰρ Πάτροκλον ἐπισπεῖν αἴσιμον ἦμαρ
<hom. il. 21.101>	τόφρά τί μοι πεφιδέσθαι ἐνὶ φρεσὶ φίλτερον ἦεν
<hom. il. 21.102>	Τρώων, καὶ πολλοὺς ζωοὺς ἕλον ἠδ' ἐπέρασσα:
<hom. il. 21.103>	νῦν δ' οὐκ ἔσθ' ὅς τις θάνατον φύγῃ ὅν κε θεός γε
<hom. il. 21.104>	̓Ιλίου προπάροιθεν ἐμῇς ἐν χερσὶ βάλῃσι
<hom. il. 21.105>	καὶ πάντων Τρώων, περὶ δ' αὖ Πριάμοιό γε παίδων.
<hom. il. 21.106>	ἀλλὰ φίλος θάνε καὶ σύ: τί ἦ ὀλοφύρεαι οὕτως;
<hom. il. 21.107>	κάτθανε καὶ Πάτροκλος, ὅ περ σέο πολλὸν ἀμείνων.
<hom. il. 21.108>	οὐχ ὁράᾳς οἷος καὶ ἐγὼ καλός τε μέγας τε;
<hom. il. 21.109>	πατρὸς δ' εἴμ' ἀγαθοῖο, θεὰ δέ με γείνατο μήτηρ:
<hom. il. 21.110>	ἀλλ' ἔπι τοι καὶ ἐμοὶ θάνατος καὶ μοῖρα κραταιή:
<hom. il. 21.111>	ἔσσεται ἢ ἠὼς ἢ δείλη ἢ μέσον ἦμαρ
<hom. il. 21.112>	ὁππότε τις καὶ ἐμεῖο ̓́Αρῃ ἐκ θυμὸν ἕληται
<hom. il. 21.113>	ἢ ὅ γε δουρὶ βαλὼν ἢ ἀπὸ νευρῆφιν ὀϊστῷ.

<hom. il. 21.114>	ὣς φάτο, τοῦ δ' αὐτοῦ λύτο γούνατα καὶ φίλον ἦτορ:
<hom. il. 21.115>	ἔγχος μέν ῥ' ἀφέηκεν, ὃ δ' ἕζετο χεῖρε πετάσσας
<hom. il. 21.116>	ἀμφοτέρας: ̓Αχιλεὺς δὲ ἐρυσσάμενος ξίφος ὀξὺ
<hom. il. 21.117>	τύψε κατὰ κληῖ̈δα παρ' αὐχένα, πᾶν δέ οἱ εἴσω
<hom. il. 21.118>	δῦ ξίφος ἄμφηκες: ὃ δ' ἄρα πρηνὴς ἐπὶ γαίῃ
<hom. il. 21.119>	κεῖτο ταθείς, ἐκ δ' αἷμα μέλαν ῥέε, δεῦε δὲ γαῖαν.
<hom. il. 21.120>	τὸν δ' ̓Αχιλεὺς ποταμὸν δὲ λαβὼν ποδὸς ἧκε φέρεσθαι,
<hom. il. 21.121>	καί οἱ ἐπευχόμενος ἔπεα πτερόεντ' ἀγόρευεν:
<hom. il. 21.122>	ἐνταυθοῖ νῦν κεῖσο μετ' ἰχθύσιν, οἵ ς' ὠτειλὴν
<hom. il. 21.123>	αἷμ' ἀπολιχμήσονται ἀκηδέες: οὐδέ σε μήτηρ
<hom. il. 21.124>	ἐνθεμένη λεχέεσσι γοήσεται, ἀλλὰ Σκάμανδρος
<hom. il. 21.125>	οἴσει δινήεις εἴσω ἁλὸς εὐρέα κόλπον:
<hom. il. 21.126>	θρῴσκων τις κατὰ κῦμα μέλαιναν φρῖχ' ὑπαί̈ξει
<hom. il. 21.127>	ἰχθύς, ὅς κε φάγῃσι Λυκάονος ἀργέτα δημόν.
<hom. il. 21.128>	φθείρεσθ' εἰς ὅ κεν ἄστυ κιχείομεν ̓Ιλίου ἱρῆς
<hom. il. 21.129>	ὑμεῖς μὲν φεύγοντες, ἐγὼ δ' ὄπιθεν κεραί̈ζων.
<hom. il. 21.130>	οὐδ' ὑμῖν ποταμός περ ἐύ̈ρροος ἀργυροδίνης
<hom. il. 21.131>	ἀρκέσει, ᾧ δὴ δηθὰ πολέας ἱερεύετε ταύρους,
<hom. il. 21.132>	ζωοὺς δ' ἐν δίνῃσι καθίετε μώνυχας ἵππους.
<hom. il. 21.133>	ἀλλὰ καὶ ὧς ὀλέεσθε κακὸν μόρον, εἰς ὅ κε πάντες
<hom. il. 21.134>	τίσετε Πατρόκλοιο φόνον καὶ λοιγὸν ̓Αχαιῶν,
<hom. il. 21.135>	οὓς ἐπὶ νηυσὶ θοῇσιν ἐπέφνετε νόσφιν ἐμεῖο.

<hom. il. 21.136>	ὣς ἄρ' ἔφη, ποταμὸς δὲ χολώσατο κηρόθι μᾶλλον,
<hom. il. 21.137>	ὅρμηνεν δ' ἀνὰ θυμὸν ὅπως παύσειε πόνοιο
<hom. il. 21.138>	δῖον ̓Αχιλλῆα, Τρώεσσι δὲ λοιγὸν ἀλάλκοι.
<hom. il. 21.139>	τόφρα δὲ Πηλέος υἱὸς ἔχων δολιχόσκιον ἔγχος
<hom. il. 21.140>	̓Αστεροπαίῳ ἐπᾶλτο κατακτάμεναι μενεαίνων
<hom. il. 21.141>	υἱέϊ Πηλεγόνος: τὸν δ' ̓Αξιὸς εὐρυρέεθρος
<hom. il. 21.142>	γείνατο καὶ Περίβοια ̓Ακεσσαμενοῖο θυγατρῶν
<hom. il. 21.143>	πρεσβυτάτη: τῇ γάρ ῥα μίγη ποταμὸς βαθυδίνης.
<hom. il. 21.144>	τῷ ῥ' ̓Αχιλεὺς ἐπόρουσεν, ὃ δ' ἀντίος ἐκ ποταμοῖο
<hom. il. 21.145>	ἔστη ἔχων δύο δοῦρε: μένος δέ οἱ ἐν φρεσὶ θῆκε
<hom. il. 21.146>	Ξάνθος, ἐπεὶ κεχόλωτο δαϊκταμένων αἰζηῶν,
<hom. il. 21.147>	τοὺς ̓Αχιλεὺς ἐδάϊζε κατὰ ῥόον οὐδ' ἐλέαιρεν.
<hom. il. 21.148>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<hom. il. 21.149>	τὸν πρότερος προσέειπε ποδάρκης δῖος ̓Αχιλλεύς:
<hom. il. 21.150>	τίς πόθεν εἰς ἀνδρῶν ὅ μευ ἔτλης ἀντίος ἐλθεῖν;
<hom. il. 21.151>	δυστήνων δέ τε παῖδες ἐμῷ μένει ἀντιόωσι.

<hom. il. 21.152>	τὸν δ' αὖ Πηλεγόνος προσεφώνεε φαίδιμος υἱός:
<hom. il. 21.153>	Πηλεί̈δη μεγάθυμε τί ἦ γενεὴν ἐρεείνεις;
<hom. il. 21.154>	εἴμ' ἐκ Παιονίης ἐριβώλου τηλόθ' ἐούσης
<hom. il. 21.155>	Παίονας ἄνδρας ἄγων δολιχεγχέας: ἥδε δέ μοι νῦν
<hom. il. 21.156>	ἠὼς ἑνδεκάτη ὅτε ̓́Ιλιον εἰλήλουθα.
<hom. il. 21.157>	αὐτὰρ ἐμοὶ γενεὴ ἐξ ̓Αξιοῦ εὐρὺ ῥέοντος
<hom. il. 21.158>	̓Αξιοῦ, ὃς κάλλιστον ὕδωρ ἐπὶ γαῖαν ἵησιν,
<hom. il. 21.159>	ὃς τέκε Πηλεγόνα κλυτὸν ἔγχεϊ: τὸν δ' ἐμέ φασι
<hom. il. 21.160>	γείνασθαι: νῦν αὖτε μαχώμεθα φαίδιμ' ̓Αχιλλεῦ.

<hom. il. 21.161>	ὣς φάτ' ἀπειλήσας, ὃ δ' ἀνέσχετο δῖος ̓Αχιλλεὺς
<hom. il. 21.162>	Πηλιάδα μελίην: ὃ δ' ἁμαρτῇ δούρασιν ἀμφὶς
<hom. il. 21.163>	ἥρως ̓Αστεροπαῖος, ἐπεὶ περιδέξιος ἦεν.
<hom. il. 21.164>	καί ῥ' ἑτέρῳ μὲν δουρὶ σάκος βάλεν, οὐδὲ διὰ πρὸ
<hom. il. 21.165>	ῥῆξε σάκος: χρυσὸς γὰρ ἐρύκακε δῶρα θεοῖο:
<hom. il. 21.166>	τῷ δ' ἑτέρῳ μιν πῆχυν ἐπιγράβδην βάλε χειρὸς
<hom. il. 21.167>	δεξιτερῆς, σύτο δ' αἷμα κελαινεφές: ἣ δ' ὑπὲρ αὐτοῦ
<hom. il. 21.168>	γαίῃ ἐνεστήρικτο λιλαιομένη χροὸς ἆσαι.
<hom. il. 21.169>	δεύτερος αὖτ' ̓Αχιλεὺς μελίην ἰθυπτίωνα
<hom. il. 21.170>	̓Αστεροπαίῳ ἐφῆκε κατακτάμεναι μενεαίνων.
<hom. il. 21.171>	καὶ τοῦ μέν ῥ' ἀφάμαρτεν, ὃ δ' ὑψηλὴν βάλεν ὄχθην,
<hom. il. 21.172>	μεσσοπαγὲς δ' ἄρ' ἔθηκε κατ' ὄχθης μείλινον ἔγχος.
<hom. il. 21.173>	Πηλεί̈δης δ' ἄορ ὀξὺ ἐρυσσάμενος παρὰ μηροῦ
<hom. il. 21.174>	ἆλτ' ἐπί οἱ μεμαώς: ὃ δ' ἄρα μελίην ̓Αχιλῆος
<hom. il. 21.175>	οὐ δύνατ' ἐκ κρημνοῖο ἐρύσσαι χειρὶ παχείῃ.
<hom. il. 21.176>	τρὶς μέν μιν πελέμιξεν ἐρύσσασθαι μενεαίνων,
<hom. il. 21.177>	τρὶς δὲ μεθῆκε βίης: τὸ δὲ τέτρατον ἤθελε θυμῷ
<hom. il. 21.178>	ἆξαι ἐπιγνάμψας δόρυ μείλινον Αἰακίδαο,
<hom. il. 21.179>	ἀλλὰ πρὶν ̓Αχιλεὺς σχεδὸν ἄορι θυμὸν ἀπηύρα.
<hom. il. 21.180>	γαστέρα γάρ μιν τύψε παρ' ὀμφαλόν, ἐκ δ' ἄρα πᾶσαι
<hom. il. 21.181>	χύντο χαμαὶ χολάδες: τὸν δὲ σκότος ὄσσε κάλυψεν
<hom. il. 21.182>	ἀσθμαίνοντ': ̓Αχιλεὺς δ' ἄρ' ἐνὶ στήθεσσιν ὀρούσας
<hom. il. 21.183>	τεύχεά τ' ἐξενάριξε καὶ εὐχόμενος ἔπος ηὔδα:
<hom. il. 21.184>	κεῖς' οὕτως: χαλεπόν τοι ἐρισθενέος Κρονίωνος
<hom. il. 21.185>	παισὶν ἐριζέμεναι ποταμοῖό περ ἐκγεγαῶτι.
<hom. il. 21.186>	φῆσθα σὺ μὲν ποταμοῦ γένος ἔμμεναι εὐρὺ ῥέοντος,
<hom. il. 21.187>	αὐτὰρ ἐγὼ γενεὴν μεγάλου Διὸς εὔχομαι εἶναι.
<hom. il. 21.188>	τίκτέ μ' ἀνὴρ πολλοῖσιν ἀνάσσων Μυρμιδόνεσσι
<hom. il. 21.189>	Πηλεὺς Αἰακίδης: ὃ δ' ἄρ' Αἰακὸς ἐκ Διὸς ἦεν.
<hom. il. 21.190>	τὼ κρείσσων μὲν Ζεὺς ποταμῶν ἁλιμυρηέντων,
<hom. il. 21.191>	κρείσσων αὖτε Διὸς γενεὴ ποταμοῖο τέτυκται.
<hom. il. 21.192>	καὶ γὰρ σοὶ ποταμός γε πάρα μέγας, εἰ δύναταί τι
<hom. il. 21.193>	χραισμεῖν: ἀλλ' οὐκ ἔστι Διὶ Κρονίωνι μάχεσθαι,
<hom. il. 21.194>	τῷ οὐδὲ κρείων ̓Αχελώϊος ἰσοφαρίζει,
<hom. il. 21.195>	οὐδὲ βαθυρρείταο μέγα σθένος ̓Ωκεανοῖο,
<hom. il. 21.196>	ἐξ οὗ περ πάντες ποταμοὶ καὶ πᾶσα θάλασσα
<hom. il. 21.197>	καὶ πᾶσαι κρῆναι καὶ φρείατα μακρὰ νάουσιν:
<hom. il. 21.198>	ἀλλὰ καὶ ὃς δείδοικε Διὸς μεγάλοιο κεραυνὸν
<hom. il. 21.199>	δεινήν τε βροντήν, ὅτ' ἀπ' οὐρανόθεν σμαραγήσῃ.

<hom. il. 21.200>	ἦ ῥα, καὶ ἐκ κρημνοῖο ἐρύσσατο χάλκεον ἔγχος,
<hom. il. 21.201>	τὸν δὲ κατ' αὐτόθι λεῖπεν, ἐπεὶ φίλον ἦτορ ἀπηύρα,
<hom. il. 21.202>	κείμενον ἐν ψαμάθοισι, δίαινε δέ μιν μέλαν ὕδωρ.
<hom. il. 21.203>	τὸν μὲν ἄρ' ἐγχέλυές τε καὶ ἰχθύες ἀμφεπένοντο
<hom. il. 21.204>	δημὸν ἐρεπτόμενοι ἐπινεφρίδιον κείροντες:
<hom. il. 21.205>	αὐτὰρ ὃ βῆ ῥ' ἰέναι μετὰ Παίονας ἱπποκορυστάς,
<hom. il. 21.206>	οἵ ῥ' ἔτι πὰρ ποταμὸν πεφοβήατο δινήεντα,
<hom. il. 21.207>	ὡς εἶδον τὸν ἄριστον ἐνὶ κρατερῇ ὑσμίνῃ
<hom. il. 21.208>	χέρς' ὕπο Πηλεί̈δαο καὶ ἄορι ἶφι δαμέντα.
<hom. il. 21.209>	ἔνθ' ἕλε Θερσίλοχόν τε Μύδωνά τε ̓Αστύπυλόν τε
<hom. il. 21.210>	Μνῆσόν τε Θρασίον τε καὶ Αἴνιον ἠδ' ̓Οφελέστην:
<hom. il. 21.211>	καί νύ κ' ἔτι πλέονας κτάνε Παίονας ὠκὺς ̓Αχιλλεύς,
<hom. il. 21.212>	εἰ μὴ χωσάμενος προσέφη ποταμὸς βαθυδίνης
<hom. il. 21.213>	ἀνέρι εἰσάμενος, βαθέης δ' ἐκ φθέγξατο δίνης:
<hom. il. 21.214>	ὦ ̓Αχιλεῦ, περὶ μὲν κρατέεις, περὶ δ' αἴσυλα ῥέζεις
<hom. il. 21.215>	ἀνδρῶν: αἰεὶ γάρ τοι ἀμύνουσιν θεοὶ αὐτοί.
<hom. il. 21.216>	εἴ τοι Τρῶας ἔδωκε Κρόνου παῖς πάντας ὀλέσσαι,
<hom. il. 21.217>	ἐξ ἐμέθεν γ' ἐλάσας πεδίον κάτα μέρμερα ῥέζε:
<hom. il. 21.218>	πλήθει γὰρ δή μοι νεκύων ἐρατεινὰ ῥέεθρα,
<hom. il. 21.219>	οὐδέ τί πῃ δύναμαι προχέειν ῥόον εἰς ἅλα δῖαν
<hom. il. 21.220>	στεινόμενος νεκύεσσι, σὺ δὲ κτείνεις ἀϊδήλως.
<hom. il. 21.221>	ἀλλ' ἄγε δὴ καὶ ἔασον: ἄγη μ' ἔχει ὄρχαμε λαῶν.

<hom. il. 21.222>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 21.223>	ἔσται ταῦτα Σκάμανδρε διοτρεφές, ὡς σὺ κελεύεις.
<hom. il. 21.224>	Τρῶας δ' οὐ πρὶν λήξω ὑπερφιάλους ἐναρίζων,
<hom. il. 21.225>	πρὶν ἔλσαι κατὰ ἄστυ καὶ ̔́Εκτορι πειρηθῆναι
<hom. il. 21.226>	ἀντιβίην, ἤ κέν με δαμάσσεται, ἦ κεν ἐγὼ τόν.

<hom. il. 21.227>	ὣς εἰπὼν Τρώεσσιν ἐπέσσυτο δαίμονι ἶσος:
<hom. il. 21.228>	καὶ τότ' ̓Απόλλωνα προσέφη ποταμὸς βαθυδίνης:
<hom. il. 21.229>	ὢ πόποι ἀργυρότοξε Διὸς τέκος οὐ σύ γε βουλὰς
<hom. il. 21.230>	εἰρύσαο Κρονίωνος, ὅ τοι μάλα πόλλ' ἐπέτελλε
<hom. il. 21.231>	Τρωσὶ παρεστάμεναι καὶ ἀμύνειν, εἰς ὅ κεν ἔλθῃ
<hom. il. 21.232>	δείελος ὀψὲ δύων, σκιάσῃ δ' ἐρίβωλον ἄρουραν.

<hom. il. 21.233>	ἦ, καὶ ̓Αχιλλεὺς μὲν δουρικλυτὸς ἔνθορε μέσσῳ
<hom. il. 21.234>	κρημνοῦ ἀπαί̈ξας: ὃ δ' ἐπέσσυτο οἴδματι θύων,
<hom. il. 21.235>	πάντα δ' ὄρινε ῥέεθρα κυκώμενος, ὦσε δὲ νεκροὺς
<hom. il. 21.236>	πολλούς, οἵ ῥα κατ' αὐτὸν ἅλις ἔσαν, οὓς κτάν' ̓Αχιλλεύς
<hom. il. 21.237>	τοὺς ἔκβαλλε θύραζε μεμυκὼς ἠύ̈τε ταῦρος
<hom. il. 21.238>	χέρσον δέ: ζωοὺς δὲ σάω κατὰ καλὰ ῥέεθρα,
<hom. il. 21.239>	κρύπτων ἐν δίνῃσι βαθείῃσιν μεγάλῃσι.
<hom. il. 21.240>	δεινὸν δ' ἀμφ' ̓Αχιλῆα κυκώμενον ἵστατο κῦμα,
<hom. il. 21.241>	ὤθει δ' ἐν σάκεϊ πίπτων ῥόος: οὐδὲ πόδεσσιν
<hom. il. 21.242>	εἶχε στηρίξασθαι: ὃ δὲ πτελέην ἕλε χερσὶν
<hom. il. 21.243>	εὐφυέα μεγάλην: ἣ δ' ἐκ ῥιζῶν ἐριποῦσα
<hom. il. 21.244>	κρημνὸν ἅπαντα διῶσεν, ἐπέσχε δὲ καλὰ ῥέεθρα
<hom. il. 21.245>	ὄζοισιν πυκινοῖσι, γεφύρωσεν δέ μιν αὐτὸν
<hom. il. 21.246>	εἴσω πᾶς' ἐριποῦς': ὃ δ' ἄρ' ἐκ δίνης ἀνορούσας
<hom. il. 21.247>	ἤϊξεν πεδίοιο ποσὶ κραιπνοῖσι πέτεσθαι
<hom. il. 21.248>	δείσας: οὐδέ τ' ἔληγε θεὸς μέγας, ὦρτο δ' ἐπ' αὐτῷ
<hom. il. 21.249>	ἀκροκελαινιόων, ἵνα μιν παύσειε πόνοιο
<hom. il. 21.250>	δῖον ̓Αχιλλῆα, Τρώεσσι δὲ λοιγὸν ἀλάλκοι.
<hom. il. 21.251>	Πηλεί̈δης δ' ἀπόρουσεν ὅσον τ' ἐπὶ δουρὸς ἐρωή,
<hom. il. 21.252>	αἰετοῦ οἴματ' ἔχων μέλανος τοῦ θηρητῆρος,
<hom. il. 21.253>	ὅς θ' ἅμα κάρτιστός τε καὶ ὤκιστος πετεηνῶν:
<hom. il. 21.254>	τῷ ἐϊκὼς ἤϊξεν, ἐπὶ στήθεσσι δὲ χαλκὸς
<hom. il. 21.255>	σμερδαλέον κονάβιζεν: ὕπαιθα δὲ τοῖο λιασθεὶς
<hom. il. 21.256>	φεῦγ', ὃ δ' ὄπισθε ῥέων ἕπετο μεγάλῳ ὀρυμαγδῷ.
<hom. il. 21.257>	ὡς δ' ὅτ' ἀνὴρ ὀχετηγὸς ἀπὸ κρήνης μελανύδρου
<hom. il. 21.258>	ἂμ φυτὰ καὶ κήπους ὕδατι ῥόον ἡγεμονεύῃ
<hom. il. 21.259>	χερσὶ μάκελλαν ἔχων, ἀμάρης ἐξ ἔχματα βάλλων:
<hom. il. 21.260>	τοῦ μέν τε προρέοντος ὑπὸ ψηφῖδες ἅπασαι
<hom. il. 21.261>	ὀχλεῦνται: τὸ δέ τ' ὦκα κατειβόμενον κελαρύζει
<hom. il. 21.262>	χώρῳ ἔνι προαλεῖ, φθάνει δέ τε καὶ τὸν ἄγοντα:
<hom. il. 21.263>	ὣς αἰεὶ ̓Αχιλῆα κιχήσατο κῦμα ῥόοιο
<hom. il. 21.264>	καὶ λαιψηρὸν ἐόντα: θεοὶ δέ τε φέρτεροι ἀνδρῶν.
<hom. il. 21.265>	ὁσσάκι δ' ὁρμήσειε ποδάρκης δῖος ̓Αχιλλεὺς
<hom. il. 21.266>	στῆναι ἐναντίβιον καὶ γνώμεναι εἴ μιν ἅπαντες
<hom. il. 21.267>	ἀθάνατοι φοβέουσι, τοὶ οὐρανὸν εὐρὺν ἔχουσι,
<hom. il. 21.268>	τοσσάκι μιν μέγα κῦμα διιπετέος ποταμοῖο
<hom. il. 21.269>	πλάζ' ὤμους καθύπερθεν: ὃ δ' ὑψόσε ποσσὶν ἐπήδα
<hom. il. 21.270>	θυμῷ ἀνιάζων: ποταμὸς δ' ὑπὸ γούνατ' ἐδάμνα
<hom. il. 21.271>	λάβρος ὕπαιθα ῥέων, κονίην δ' ὑπέρεπτε ποδοῖιν.
<hom. il. 21.272>	Πηλεί̈δης δ' ᾤμωξεν ἰδὼν εἰς οὐρανὸν εὐρύν:
<hom. il. 21.273>	Ζεῦ πάτερ ὡς οὔ τίς με θεῶν ἐλεεινὸν ὑπέστη
<hom. il. 21.274>	ἐκ ποταμοῖο σαῶσαι: ἔπειτα δὲ καί τι πάθοιμι.
<hom. il. 21.275>	ἄλλος δ' οὔ τις μοι τόσον αἴτιος Οὐρανιώνων,
<hom. il. 21.276>	ἀλλὰ φίλη μήτηρ, ἥ με ψεύδεσσιν ἔθελγεν:
<hom. il. 21.277>	ἥ μ' ἔφατο Τρώων ὑπὸ τείχεϊ θωρηκτάων
<hom. il. 21.278>	λαιψηροῖς ὀλέεσθαι ̓Απόλλωνος βελέεσσιν.
<hom. il. 21.279>	ὥς μ' ὄφελ' ̔́Εκτωρ κτεῖναι ὃς ἐνθάδε γ' ἔτραφ' ἄριστος:
<hom. il. 21.280>	τώ κ' ἀγαθὸς μὲν ἔπεφν', ἀγαθὸν δέ κεν ἐξενάριξε:
<hom. il. 21.281>	νῦν δέ με λευγαλέῳ θανάτῳ εἵμαρτο ἁλῶναι
<hom. il. 21.282>	ἐρχθέντ' ἐν μεγάλῳ ποταμῷ ὡς παῖδα συφορβόν,
<hom. il. 21.283>	ὅν ῥά τ' ἔναυλος ἀποέρσῃ χειμῶνι περῶντα.

<hom. il. 21.284>	ὣς φάτο, τῷ δὲ μάλ' ὦκα Ποσειδάων καὶ ̓Αθήνη
<hom. il. 21.285>	στήτην ἐγγὺς ἰόντε, δέμας δ' ἄνδρεσσιν ἐί̈κτην,
<hom. il. 21.286>	χειρὶ δὲ χεῖρα λαβόντες ἐπιστώσαντ' ἐπέεσσι.
<hom. il. 21.287>	τοῖσι δὲ μύθων ἦρχε Ποσειδάων ἐνοσίχθων:
<hom. il. 21.288>	Πηλεί̈δη μήτ' ἄρ τι λίην τρέε μήτέ τι τάρβει:
<hom. il. 21.289>	τοίω γάρ τοι νῶϊ θεῶν ἐπιταρρόθω εἰμὲν
<hom. il. 21.290>	Ζηνὸς ἐπαινήσαντος ἐγὼ καὶ Παλλὰς ̓Αθήνη:
<hom. il. 21.291>	ὡς οὔ τοι ποταμῷ γε δαμήμεναι αἴσιμόν ἐστιν,
<hom. il. 21.292>	ἀλλ' ὅδε μὲν τάχα λωφήσει, σὺ δὲ εἴσεαι αὐτός:
<hom. il. 21.293>	αὐτάρ τοι πυκινῶς ὑποθησόμεθ' αἴ κε πίθηαι:
<hom. il. 21.294>	μὴ πρὶν παύειν χεῖρας ὁμοιί̈ου πολέμοιο
<hom. il. 21.295>	πρὶν κατὰ ̓Ιλιόφι κλυτὰ τείχεα λαὸν ἐέλσαι
<hom. il. 21.296>	Τρωϊκόν, ὅς κε φύγῃσι: σὺ δ' ̔́Εκτορι θυμὸν ἀπούρας
<hom. il. 21.297>	ἂψ ἐπὶ νῆας ἴμεν: δίδομεν δέ τοι εὖχος ἀρέσθαι.

<hom. il. 21.298>	τὼ μὲν ἄρ' ὣς εἰπόντε μετ' ἀθανάτους ἀπεβήτην:
<hom. il. 21.299>	αὐτὰρ ὃ βῆ, μέγα γάρ ῥα θεῶν ὄτρυνεν ἐφετμή,
<hom. il. 21.300>	ἐς πεδίον: τὸ δὲ πᾶν πλῆθ' ὕδατος ἐκχυμένοιο,
<hom. il. 21.301>	πολλὰ δὲ τεύχεα καλὰ δαὶ κταμένων αἰζηῶν
<hom. il. 21.302>	πλῶον καὶ νέκυες: τοῦ δ' ὑψόσε γούνατ' ἐπήδα
<hom. il. 21.303>	πρὸς ῥόον ἀί̈σσοντος ἀν' ἰθύν, οὐδέ μιν ἴσχεν
<hom. il. 21.304>	εὐρὺ ῥέων ποταμός: μέγα γὰρ σθένος ἔμβαλ' ̓Αθήνη.
<hom. il. 21.305>	οὐδὲ Σκάμανδρος ἔληγε τὸ ὃν μένος, ἀλλ' ἔτι μᾶλλον
<hom. il. 21.306>	χώετο Πηλεί̈ωνι, κόρυσσε δὲ κῦμα ῥόοιο
<hom. il. 21.307>	ὑψός' ἀειρόμενος, Σιμόεντι δὲ κέκλετ' ἀύ̈σας:
<hom. il. 21.308>	φίλε κασίγνητε σθένος ἀνέρος ἀμφότεροί περ
<hom. il. 21.309>	σχῶμεν, ἐπεὶ τάχα ἄστυ μέγα Πριάμοιο ἄνακτος
<hom. il. 21.310>	ἐκπέρσει, Τρῶες δὲ κατὰ μόθον οὐ μενέουσιν.
<hom. il. 21.311>	ἀλλ' ἐπάμυνε τάχιστα, καὶ ἐμπίπληθι ῥέεθρα
<hom. il. 21.312>	ὕδατος ἐκ πηγέων, πάντας δ' ὀρόθυνον ἐναύλους,
<hom. il. 21.313>	ἵστη δὲ μέγα κῦμα, πολὺν δ' ὀρυμαγδὸν ὄρινε
<hom. il. 21.314>	φιτρῶν καὶ λάων, ἵνα παύσομεν ἄγριον ἄνδρα
<hom. il. 21.315>	ὃς δὴ νῦν κρατέει, μέμονεν δ' ὅ γε ἶσα θεοῖσι.
<hom. il. 21.316>	φημὶ γὰρ οὔτε βίην χραισμησέμεν οὔτέ τι εἶδος
<hom. il. 21.317>	οὔτε τὰ τεύχεα καλά, τά που μάλα νειόθι λίμνης
<hom. il. 21.318>	κείσεθ' ὑπ' ἰλύος κεκαλυμμένα: κὰδ δέ μιν αὐτὸν
<hom. il. 21.319>	εἰλύσω ψαμάθοισιν ἅλις χέραδος περιχεύας
<hom. il. 21.320>	μυρίον, οὐδέ οἱ ὀστέ' ἐπιστήσονται ̓Αχαιοὶ
<hom. il. 21.321>	ἀλλέξαι: τόσσην οἱ ἄσιν καθύπερθε καλύψω.
<hom. il. 21.322>	αὐτοῦ οἱ καὶ σῆμα τετεύξεται, οὐδέ τί μιν χρεὼ
<hom. il. 21.323>	ἔσται τυμβοχόης, ὅτε μιν θάπτωσιν ̓Αχαιοί.

<hom. il. 21.324>	ἦ, καὶ ἐπῶρτ' ̓Αχιλῆϊ κυκώμενος ὑψόσε θύων
<hom. il. 21.325>	μορμύρων ἀφρῷ τε καὶ αἵματι καὶ νεκύεσσι.
<hom. il. 21.326>	πορφύρεον δ' ἄρα κῦμα διιπετέος ποταμοῖο
<hom. il. 21.327>	ἵστατ' ἀειρόμενον, κατὰ δ' ᾕρεε Πηλεί̈ωνα:
<hom. il. 21.328>	̔́Ηρη δὲ μέγ' ἄϋσε περιδείσας' ̓Αχιλῆϊ
<hom. il. 21.329>	μή μιν ἀποέρσειε μέγας ποταμὸς βαθυδίνης,
<hom. il. 21.330>	αὐτίκα δ' ̔́Ηφαιστον προσεφώνεεν ὃν φίλον υἱόν:
<hom. il. 21.331>	ὄρσεο κυλλοπόδιον ἐμὸν τέκος: ἄντα σέθεν γὰρ
<hom. il. 21.332>	Ξάνθον δινήεντα μάχῃ ἠί̈σκομεν εἶναι:
<hom. il. 21.333>	ἀλλ' ἐπάμυνε τάχιστα, πιφαύσκεο δὲ φλόγα πολλήν.
<hom. il. 21.334>	αὐτὰρ ἐγὼ Ζεφύροιο καὶ ἀργεστᾶο Νότοιο
<hom. il. 21.335>	εἴσομαι ἐξ ἁλόθεν χαλεπὴν ὄρσουσα θύελλαν,
<hom. il. 21.336>	ἥ κεν ἀπὸ Τρώων κεφαλὰς καὶ τεύχεα κήαι
<hom. il. 21.337>	φλέγμα κακὸν φορέουσα: σὺ δὲ Ξάνθοιο παρ' ὄχθας
<hom. il. 21.338>	δένδρεα καῖ', ἐν δ' αὐτὸν ἵει πυρί: μὴ δέ σε πάμπαν
<hom. il. 21.339>	μειλιχίοις ἐπέεσσιν ἀποτρεπέτω καὶ ἀρειῇ:
<hom. il. 21.340>	μὴ δὲ πρὶν ἀπόπαυε τεὸν μένος, ἀλλ' ὁπότ' ἂν δὴ
<hom. il. 21.341>	φθέγξομ' ἐγὼν ἰάχουσα, τότε σχεῖν ἀκάματον πῦρ.

<hom. il. 21.342>	ὣς ἔφαθ', ̔́Ηφαιστος δὲ τιτύσκετο θεσπιδαὲς πῦρ.
<hom. il. 21.343>	πρῶτα μὲν ἐν πεδίῳ πῦρ δαίετο, καῖε δὲ νεκροὺς
<hom. il. 21.344>	πολλούς, οἵ ῥα κατ' αὐτὸν ἅλις ἔσαν, οὓς κτάν' ̓Αχιλλεύς:
<hom. il. 21.345>	πᾶν δ' ἐξηράνθη πεδίον, σχέτο δ' ἀγλαὸν ὕδωρ.
<hom. il. 21.346>	ὡς δ' ὅτ' ὀπωρινὸς Βορέης νεοαρδέ' ἀλωὴν
<hom. il. 21.347>	αἶψ' ἀγξηράνῃ: χαίρει δέ μιν ὅς τις ἐθείρῃ:
<hom. il. 21.348>	ὣς ἐξηράνθη πεδίον πᾶν, κὰδ δ' ἄρα νεκροὺς
<hom. il. 21.349>	κῆεν: ὃ δ' ἐς ποταμὸν τρέψε φλόγα παμφανόωσαν.
<hom. il. 21.350>	καίοντο πτελέαι τε καὶ ἰτέαι ἠδὲ μυρῖκαι,
<hom. il. 21.351>	καίετο δὲ λωτός τε ἰδὲ θρύον ἠδὲ κύπειρον,
<hom. il. 21.352>	τὰ περὶ καλὰ ῥέεθρα ἅλις ποταμοῖο πεφύκει:
<hom. il. 21.353>	τείροντ' ἐγχέλυές τε καὶ ἰχθύες οἳ κατὰ δίνας,
<hom. il. 21.354>	οἳ κατὰ καλὰ ῥέεθρα κυβίστων ἔνθα καὶ ἔνθα
<hom. il. 21.355>	πνοιῇ τειρόμενοι πολυμήτιος ̔Ηφαίστοιο.
<hom. il. 21.356>	καίετο δ' ἲς ποταμοῖο ἔπος τ' ἔφατ' ἔκ τ' ὀνόμαζεν:
<hom. il. 21.357>	̔́Ηφαιστ', οὔ τις σοί γε θεῶν δύνατ' ἀντιφερίζειν,
<hom. il. 21.358>	οὐδ' ἂν ἐγὼ σοί γ' ὧδε πυρὶ φλεγέθοντι μαχοίμην.
<hom. il. 21.359>	λῆγ' ἔριδος, Τρῶας δὲ καὶ αὐτίκα δῖος ̓Αχιλλεὺς
<hom. il. 21.360>	ἄστεος ἐξελάσειε: τί μοι ἔριδος καὶ ἀρωγῆς;

<hom. il. 21.361>	φῆ πυρὶ καιόμενος, ἀνὰ δ' ἔφλυε καλὰ ῥέεθρα.
<hom. il. 21.362>	ὡς δὲ λέβης ζεῖ ἔνδον ἐπειγόμενος πυρὶ πολλῷ
<hom. il. 21.363>	κνίσην μελδόμενος ἁπαλοτρεφέος σιάλοιο
<hom. il. 21.364>	πάντοθεν ἀμβολάδην, ὑπὸ δὲ ξύλα κάγκανα κεῖται,
<hom. il. 21.365>	ὣς τοῦ καλὰ ῥέεθρα πυρὶ φλέγετο, ζέε δ' ὕδωρ:
<hom. il. 21.366>	οὐδ' ἔθελε προρέειν, ἀλλ' ἴσχετο: τεῖρε δ' ἀϋτμὴ
<hom. il. 21.367>	̔Ηφαίστοιο βίηφι πολύφρονος. αὐτὰρ ὅ γ' ̔́Ηρην
<hom. il. 21.368>	πολλὰ λισσόμενος ἔπεα πτερόεντα προσηύδα:
<hom. il. 21.369>	̔́Ηρη τίπτε σὸς υἱὸς ἐμὸν ῥόον ἔχραε κήδειν
<hom. il. 21.370>	ἐξ ἄλλων; οὐ μέν τοι ἐγὼ τόσον αἴτιός εἰμι
<hom. il. 21.371>	ὅσσον οἱ ἄλλοι πάντες, ὅσοι Τρώεσσιν ἀρωγοί.
<hom. il. 21.372>	ἀλλ' ἤτοι μὲν ἐγὼν ἀποπαύσομαι εἰ σὺ κελεύεις,
<hom. il. 21.373>	παυέσθω δὲ καὶ οὗτος: ἐγὼ δ' ἐπὶ καὶ τόδ' ὀμοῦμαι,
<hom. il. 21.374>	μή ποτ' ἐπὶ Τρώεσσιν ἀλεξήσειν κακὸν ἦμαρ,
<hom. il. 21.375>	μὴ δ' ὁπότ' ἂν Τροίη μαλερῷ πυρὶ πᾶσα δάηται
<hom. il. 21.376>	καιομένη, καίωσι δ' ἀρήϊοι υἷες ̓Αχαιῶν.

<hom. il. 21.377>	αὐτὰρ ἐπεὶ τό γ' ἄκουσε θεὰ λευκώλενος ̔́Ηρη,
<hom. il. 21.378>	αὐτίκ' ἄρ' ̔́Ηφαιστον προσεφώνεεν ὃν φίλον υἱόν:
<hom. il. 21.379>	̔́Ηφαιστε σχέο τέκνον ἀγακλεές: οὐ γὰρ ἔοικεν
<hom. il. 21.380>	ἀθάνατον θεὸν ὧδε βροτῶν ἕνεκα στυφελίζειν.

<hom. il. 21.381>	ὣς ἔφαθ', ̔́Ηφαιστος δὲ κατέσβεσε θεσπιδαὲς πῦρ,
<hom. il. 21.382>	ἄψορρον δ' ἄρα κῦμα κατέσσυτο καλὰ ῥέεθρα.

<hom. il. 21.383>	αὐτὰρ ἐπεὶ Ξάνθοιο δάμη μένος, οἳ μὲν ἔπειτα
<hom. il. 21.384>	παυσάσθην, ̔́Ηρη γὰρ ἐρύκακε χωομένη περ:
<hom. il. 21.385>	ἐν δ' ἄλλοισι θεοῖσιν ἔρις πέσε βεβριθυῖα
<hom. il. 21.386>	ἀργαλέη, δίχα δέ σφιν ἐνὶ φρεσὶ θυμὸς ἄητο:
<hom. il. 21.387>	σὺν δ' ἔπεσον μεγάλῳ πατάγῳ, βράχε δ' εὐρεῖα χθών,
<hom. il. 21.388>	ἀμφὶ δὲ σάλπιγξεν μέγας οὐρανός. ἄϊε δὲ Ζεὺς
<hom. il. 21.389>	ἥμενος Οὐλύμπῳ: ἐγέλασσε δέ οἱ φίλον ἦτορ
<hom. il. 21.390>	γηθοσύνῃ, ὅθ' ὁρᾶτο θεοὺς ἔριδι ξυνιόντας.
<hom. il. 21.391>	ἔνθ' οἵ γ' οὐκέτι δηρὸν ἀφέστασαν: ἦρχε γὰρ ̓́Αρης
<hom. il. 21.392>	ῥινοτόρος, καὶ πρῶτος ̓Αθηναίῃ ἐπόρουσε
<hom. il. 21.393>	χάλκεον ἔγχος ἔχων, καὶ ὀνείδειον φάτο μῦθον:
<hom. il. 21.394>	τίπτ' αὖτ' ὦ κυνάμυια θεοὺς ἔριδι ξυνελαύνεις
<hom. il. 21.395>	θάρσος ἄητον ἔχουσα, μέγας δέ σε θυμὸς ἀνῆκεν;
<hom. il. 21.396>	ἦ οὐ μέμνῃ ὅτε Τυδεί̈δην Διομήδε' ἀνῆκας
<hom. il. 21.397>	οὐτάμεναι, αὐτὴ δὲ πανόψιον ἔγχος ἑλοῦσα
<hom. il. 21.398>	ἰθὺς ἐμεῦ ὦσας, διὰ δὲ χρόα καλὸν ἔδαψας;
<hom. il. 21.399>	τώ ς' αὖ νῦν ὀί̈ω ἀποτισέμεν ὅσσα ἔοργας.

<hom. il. 21.400>	ὣς εἰπὼν οὔτησε κατ' αἰγίδα θυσσανόεσσαν
<hom. il. 21.401>	σμερδαλέην, ἣν οὐδὲ Διὸς δάμνησι κεραυνός:
<hom. il. 21.402>	τῇ μιν ̓́Αρης οὔτησε μιαιφόνος ἔγχεϊ μακρῷ.
<hom. il. 21.403>	ἣ δ' ἀναχασσαμένη λίθον εἵλετο χειρὶ παχείῃ
<hom. il. 21.404>	κείμενον ἐν πεδίῳ μέλανα τρηχύν τε μέγαν τε,
<hom. il. 21.405>	τόν ῥ' ἄνδρες πρότεροι θέσαν ἔμμεναι οὖρον ἀρούρης:
<hom. il. 21.406>	τῷ βάλε θοῦρον ̓́Αρηα κατ' αὐχένα, λῦσε δὲ γυῖα.
<hom. il. 21.407>	ἑπτὰ δ' ἐπέσχε πέλεθρα πεσών, ἐκόνισε δὲ χαίτας,
<hom. il. 21.408>	τεύχεά τ' ἀμφαράβησε: γέλασσε δὲ Παλλὰς ̓Αθήνη,
<hom. il. 21.409>	καί οἱ ἐπευχομένη ἔπεα πτερόεντα προσηύδα:
<hom. il. 21.410>	νηπύτι' οὐδέ νύ πώ περ ἐπεφράσω ὅσσον ἀρείων
<hom. il. 21.411>	εὔχομ' ἐγὼν ἔμεναι, ὅτι μοι μένος ἰσοφαρίζεις.
<hom. il. 21.412>	οὕτω κεν τῆς μητρὸς ἐρινύας ἐξαποτίνοις,
<hom. il. 21.413>	ἥ τοι χωομένη κακὰ μήδεται οὕνεκ' ̓Αχαιοὺς
<hom. il. 21.414>	κάλλιπες, αὐτὰρ Τρωσὶν ὑπερφιάλοισιν ἀμύνεις.

<hom. il. 21.415>	ὣς ἄρα φωνήσασα πάλιν τρέπεν ὄσσε φαεινώ:
<hom. il. 21.416>	τὸν δ' ἄγε χειρὸς ἑλοῦσα Διὸς θυγάτηρ ̓Αφροδίτη
<hom. il. 21.417>	πυκνὰ μάλα στενάχοντα: μόγις δ' ἐσαγείρετο θυμόν.
<hom. il. 21.418>	τὴν δ' ὡς οὖν ἐνόησε θεὰ λευκώλενος ̔́Ηρη,
<hom. il. 21.419>	αὐτίκ' ̓Αθηναίην ἔπεα πτερόεντα προσηύδα:
<hom. il. 21.420>	ὢ πόποι αἰγιόχοιο Διὸς τέκος ̓Ατρυτώνη
<hom. il. 21.421>	καὶ δ' αὖθ' ἡ κυνάμυια ἄγει βροτολοιγὸν ̓́Αρηα
<hom. il. 21.422>	δηί̈ου ἐκ πολέμοιο κατὰ κλόνον: ἀλλὰ μέτελθε.

<hom. il. 21.423>	ὣς φάτ', ̓Αθηναίη δὲ μετέσσυτο, χαῖρε δὲ θυμῷ,
<hom. il. 21.424>	καί ῥ' ἐπιεισαμένη πρὸς στήθεα χειρὶ παχείῃ
<hom. il. 21.425>	ἤλασε: τῆς δ' αὐτοῦ λύτο γούνατα καὶ φίλον ἦτορ.
<hom. il. 21.426>	τὼ μὲν ἄρ' ἄμφω κεῖντο ἐπὶ χθονὶ πουλυβοτείρῃ,
<hom. il. 21.427>	ἣ δ' ἄρ' ἐπευχομένη ἔπεα πτερόεντ' ἀγόρευε:
<hom. il. 21.428>	τοιοῦτοι νῦν πάντες ὅσοι Τρώεσσιν ἀρωγοὶ
<hom. il. 21.429>	εἶεν, ὅτ' ̓Αργείοισι μαχοίατο θωρηκτῇσιν,
<hom. il. 21.430>	ὧδέ τε θαρσαλέοι καὶ τλήμονες, ὡς ̓Αφροδίτη
<hom. il. 21.431>	ἦλθεν ̓́Αρῃ ἐπίκουρος ἐμῷ μένει ἀντιόωσα:
<hom. il. 21.432>	τώ κεν δὴ πάλαι ἄμμες ἐπαυσάμεθα πτολέμοιο
<hom. il. 21.433>	̓Ιλίου ἐκπέρσαντες ἐϋκτίμενον πτολίεθρον.

<hom. il. 21.434>	ὣς φάτο, μείδησεν δὲ θεὰ λευκώλενος ̔́Ηρη.
<hom. il. 21.435>	αὐτὰρ ̓Απόλλωνα προσέφη κρείων ἐνοσίχθων:
<hom. il. 21.436>	Φοῖβε τί ἢ δὴ νῶϊ διέσταμεν; οὐδὲ ἔοικεν
<hom. il. 21.437>	ἀρξάντων ἑτέρων: τὸ μὲν αἴσχιον αἴ κ' ἀμαχητὶ
<hom. il. 21.438>	ἴομεν Οὔλυμπον δὲ Διὸς ποτὶ χαλκοβατὲς δῶ.
<hom. il. 21.439>	ἄρχε: σὺ γὰρ γενεῆφι νεώτερος: οὐ γὰρ ἔμοιγε
<hom. il. 21.440>	καλόν, ἐπεὶ πρότερος γενόμην καὶ πλείονα οἶδα.
<hom. il. 21.441>	νηπύτι' ὡς ἄνοον κραδίην ἔχες: οὐδέ νυ τῶν περ
<hom. il. 21.442>	μέμνηαι ὅσα δὴ πάθομεν κακὰ ̓́Ιλιον ἀμφὶ
<hom. il. 21.443>	μοῦνοι νῶϊ θεῶν, ὅτ' ἀγήνορι Λαομέδοντι
<hom. il. 21.444>	πὰρ Διὸς ἐλθόντες θητεύσαμεν εἰς ἐνιαυτὸν
<hom. il. 21.445>	μισθῷ ἔπι ῥητῷ: ὃ δὲ σημαίνων ἐπέτελλεν.
<hom. il. 21.446>	ἤτοι ἐγὼ Τρώεσσι πόλιν πέρι τεῖχος ἔδειμα
<hom. il. 21.447>	εὐρύ τε καὶ μάλα καλόν, ἵν' ἄρρηκτος πόλις εἴη:
<hom. il. 21.448>	Φοῖβε σὺ δ' εἰλίποδας ἕλικας βοῦς βουκολέεσκες
<hom. il. 21.449>	̓́Ιδης ἐν κνημοῖσι πολυπτύχου ὑληέσσης.
<hom. il. 21.450>	ἀλλ' ὅτε δὴ μισθοῖο τέλος πολυγηθέες ὧραι
<hom. il. 21.451>	ἐξέφερον, τότε νῶϊ βιήσατο μισθὸν ἅπαντα
<hom. il. 21.452>	Λαομέδων ἔκπαγλος, ἀπειλήσας δ' ἀπέπεμπε.
<hom. il. 21.453>	σὺν μὲν ὅ γ' ἠπείλησε πόδας καὶ χεῖρας ὕπερθε
<hom. il. 21.454>	δήσειν, καὶ περάαν νήσων ἔπι τηλεδαπάων:
<hom. il. 21.455>	στεῦτο δ' ὅ γ' ἀμφοτέρων ἀπολεψέμεν οὔατα χαλκῷ.
<hom. il. 21.456>	νῶϊ δὲ ἄψορροι κίομεν κεκοτηότι θυμῷ
<hom. il. 21.457>	μισθοῦ χωόμενοι, τὸν ὑποστὰς οὐκ ἐτέλεσσε.
<hom. il. 21.458>	τοῦ δὴ νῦν λαοῖσι φέρεις χάριν, οὐδὲ μεθ' ἡμέων
<hom. il. 21.459>	πειρᾷ ὥς κε Τρῶες ὑπερφίαλοι ἀπόλωνται
<hom. il. 21.460>	πρόχνυ κακῶς σὺν παισὶ καὶ αἰδοίῃς ἀλόχοισι

<hom. il. 21.461>	τὸν δ' αὖτε προσέειπεν ἄναξ ἑκάεργος ̓Απόλλων:
<hom. il. 21.462>	ἐννοσίγαι' οὐκ ἄν με σαόφρονα μυθήσαιο
<hom. il. 21.463>	ἔμμεναι, εἰ δὴ σοί γε βροτῶν ἕνεκα πτολεμίξω
<hom. il. 21.464>	δειλῶν, οἳ φύλλοισιν ἐοικότες ἄλλοτε μέν τε
<hom. il. 21.465>	ζαφλεγέες τελέθουσιν ἀρούρης καρπὸν ἔδοντες,
<hom. il. 21.466>	ἄλλοτε δὲ φθινύθουσιν ἀκήριοι. ἀλλὰ τάχιστα
<hom. il. 21.467>	παυώμεσθα μάχης: οἳ δ' αὐτοὶ δηριαάσθων.

<hom. il. 21.468>	ὣς ἄρα φωνήσας πάλιν ἐτράπετ': αἴδετο γάρ ῥα
<hom. il. 21.469>	πατροκασιγνήτοιο μιγήμεναι ἐν παλάμῃσι.
<hom. il. 21.470>	τὸν δὲ κασιγνήτη μάλα νείκεσε πότνια θηρῶν
<hom. il. 21.471>	̓́Αρτεμις ἀγροτέρη, καὶ ὀνείδειον φάτο μῦθον:
<hom. il. 21.472>	φεύγεις δὴ ἑκάεργε, Ποσειδάωνι δὲ νίκην
<hom. il. 21.473>	πᾶσαν ἐπέτρεψας, μέλεον δέ οἱ εὖχος ἔδωκας:
<hom. il. 21.474>	νηπύτιε τί νυ τόξον ἔχεις ἀνεμώλιον αὔτως;
<hom. il. 21.475>	μή σευ νῦν ἔτι πατρὸς ἐνὶ μεγάροισιν ἀκούσω
<hom. il. 21.476>	εὐχομένου, ὡς τὸ πρὶν ἐν ἀθανάτοισι θεοῖσιν,
<hom. il. 21.477>	ἄντα Ποσειδάωνος ἐναντίβιον πολεμίζειν.

<hom. il. 21.478>	ὣς φάτο, τὴν δ' οὔ τι προσέφη ἑκάεργος ̓Απόλλων,
<hom. il. 21.479>	ἀλλὰ χολωσαμένη Διὸς αἰδοίη παράκοιτις
<hom. il. 21.480>	νείκεσεν ἰοχέαιραν ὀνειδείοις ἐπέεσσι:
<hom. il. 21.481>	πῶς δὲ σὺ νῦν μέμονας κύον ἀδεὲς ἀντί' ἐμεῖο
<hom. il. 21.482>	στήσεσθαι; χαλεπή τοι ἐγὼ μένος ἀντιφέρεσθαι
<hom. il. 21.483>	τοξοφόρῳ περ ἐούσῃ, ἐπεὶ σὲ λέοντα γυναιξὶ
<hom. il. 21.484>	Ζεὺς θῆκεν, καὶ ἔδωκε κατακτάμεν ἥν κ' ἐθέλῃσθα.
<hom. il. 21.485>	ἤτοι βέλτερόν ἐστι κατ' οὔρεα θῆρας ἐναίρειν
<hom. il. 21.486>	ἀγροτέρας τ' ἐλάφους ἢ κρείσσοσιν ἶφι μάχεσθαι.
<hom. il. 21.487>	εἰ δ' ἐθέλεις πολέμοιο δαήμεναι, ὄφρ' ἐὺ̈ εἰδῇς
<hom. il. 21.488>	ὅσσον φερτέρη εἴμ', ὅτι μοι μένος ἀντιφερίζεις.

<hom. il. 21.489>	ἦ ῥα, καὶ ἀμφοτέρας ἐπὶ καρπῷ χεῖρας ἔμαρπτε
<hom. il. 21.490>	σκαιῇ, δεξιτερῇ δ' ἄρ' ἀπ' ὤμων αἴνυτο τόξα,
<hom. il. 21.491>	αὐτοῖσιν δ' ἄρ' ἔθεινε παρ' οὔατα μειδιόωσα
<hom. il. 21.492>	ἐντροπαλιζομένην: ταχέες δ' ἔκπιπτον ὀϊστοί.
<hom. il. 21.493>	δακρυόεσσα δ' ὕπαιθα θεὰ φύγεν ὥς τε πέλεια,
<hom. il. 21.494>	ἥ ῥά θ' ὑπ' ἴρηκος κοίλην εἰσέπτατο πέτρην
<hom. il. 21.495>	χηραμόν: οὐδ' ἄρα τῇ γε ἁλώμεναι αἴσιμον ἦεν:
<hom. il. 21.496>	ὣς ἣ δακρυόεσσα φύγεν, λίπε δ' αὐτόθι τόξα.
<hom. il. 21.497>	Λητὼ δὲ προσέειπε διάκτορος ἀργεϊφόντης:
<hom. il. 21.498>	Λητοῖ ἐγὼ δέ τοι οὔ τι μαχήσομαι: ἀργαλέον δὲ
<hom. il. 21.499>	πληκτίζεσθ' ἀλόχοισι Διὸς νεφεληγερέταο:
<hom. il. 21.500>	ἀλλὰ μάλα πρόφρασσα μετ' ἀθανάτοισι θεοῖσιν
<hom. il. 21.501>	εὔχεσθαι ἐμὲ νικῆσαι κρατερῆφι βίηφιν.

<hom. il. 21.502>	ὣς ἄρ' ἔφη, Λητὼ δὲ συναίνυτο καμπύλα τόξα
<hom. il. 21.503>	πεπτεῶτ' ἄλλυδις ἄλλα μετὰ στροφάλιγγι κονίης.
<hom. il. 21.504>	ἣ μὲν τόξα λαβοῦσα πάλιν κίε θυγατέρος ἧς:
<hom. il. 21.505>	ἣ δ' ἄρ' ̓́Ολυμπον ἵκανε Διὸς ποτὶ χαλκοβατὲς δῶ,
<hom. il. 21.506>	δακρυόεσσα δὲ πατρὸς ἐφέζετο γούνασι κούρη,
<hom. il. 21.507>	ἀμφὶ δ' ἄρ' ἀμβρόσιος ἑανὸς τρέμε: τὴν δὲ προτὶ οἷ
<hom. il. 21.508>	εἷλε πατὴρ Κρονίδης, καὶ ἀνείρετο ἡδὺ γελάσσας:
<hom. il. 21.509>	τίς νύ σε τοιάδ' ἔρεξε φίλον τέκος Οὐρανιώνων
<hom. il. 21.510>	μαψιδίως, ὡς εἴ τι κακὸν ῥέζουσαν ἐνωπῇ;

<hom. il. 21.511>	τὸν δ' αὖτε προσέειπεν ἐϋστέφανος κελαδεινή:
<hom. il. 21.512>	σή μ' ἄλοχος στυφέλιξε πάτερ λευκώλενος ̔́Ηρη,
<hom. il. 21.513>	ἐξ ἧς ἀθανάτοισιν ἔρις καὶ νεῖκος ἐφῆπται.

<hom. il. 21.514>	ὣς οἳ μὲν τοιαῦτα πρὸς ἀλλήλους ἀγόρευον:
<hom. il. 21.515>	αὐτὰρ ̓Απόλλων Φοῖβος ἐδύσετο ̓́Ιλιον ἱρήν:
<hom. il. 21.516>	μέμβλετο γάρ οἱ τεῖχος ἐϋδμήτοιο πόληος
<hom. il. 21.517>	μὴ Δαναοὶ πέρσειαν ὑπὲρ μόρον ἤματι κείνῳ.
<hom. il. 21.518>	οἳ δ' ἄλλοι πρὸς ̓́Ολυμπον ἴσαν θεοὶ αἰὲν ἐόντες,
<hom. il. 21.519>	οἳ μὲν χωόμενοι, οἳ δὲ μέγα κυδιόωντες:
<hom. il. 21.520>	κὰδ δ' ἷζον παρὰ πατρὶ κελαινεφεῖ: αὐτὰρ ̓Αχιλλεὺς
<hom. il. 21.521>	Τρῶας ὁμῶς αὐτούς τ' ὄλεκεν καὶ μώνυχας ἵππους.
<hom. il. 21.522>	ὡς δ' ὅτε καπνὸς ἰὼν εἰς οὐρανὸν εὐρὺν ἵκηται
<hom. il. 21.523>	ἄστεος αἰθομένοιο, θεῶν δέ ἑ μῆνις ἀνῆκε,
<hom. il. 21.524>	πᾶσι δ' ἔθηκε πόνον, πολλοῖσι δὲ κήδε' ἐφῆκεν,
<hom. il. 21.525>	ὣς ̓Αχιλεὺς Τρώεσσι πόνον καὶ κήδε' ἔθηκεν.

<hom. il. 21.526>	ἑστήκει δ' ὃ γέρων Πρίαμος θείου ἐπὶ πύργου,
<hom. il. 21.527>	ἐς δ' ἐνόης' ̓Αχιλῆα πελώριον: αὐτὰρ ὑπ' αὐτοῦ
<hom. il. 21.528>	Τρῶες ἄφαρ κλονέοντο πεφυζότες, οὐδέ τις ἀλκὴ
<hom. il. 21.529>	γίγνεθ': ὃ δ' οἰμώξας ἀπὸ πύργου βαῖνε χαμᾶζε
<hom. il. 21.530>	ὀτρύνων παρὰ τεῖχος ἀγακλειτοὺς πυλαωρούς:
<hom. il. 21.531>	πεπταμένας ἐν χερσὶ πύλας ἔχετ' εἰς ὅ κε λαοὶ
<hom. il. 21.532>	ἔλθωσι προτὶ ἄστυ πεφυζότες: ἦ γὰρ ̓Αχιλλεὺς
<hom. il. 21.533>	ἐγγὺς ὅδε κλονέων: νῦν οἴω λοίγι' ἔσεσθαι.
<hom. il. 21.534>	αὐτὰρ ἐπεί κ' ἐς τεῖχος ἀναπνεύσωσιν ἀλέντες,
<hom. il. 21.535>	αὖτις ἐπανθέμεναι σανίδας πυκινῶς ἀραρυίας:
<hom. il. 21.536>	δείδια γὰρ μὴ οὖλος ἀνὴρ ἐς τεῖχος ἅληται.

<hom. il. 21.537>	ὣς ἔφαθ', οἳ δ' ἄνεσάν τε πύλας καὶ ἀπῶσαν ὀχῆας:
<hom. il. 21.538>	αἳ δὲ πετασθεῖσαι τεῦξαν φάος: αὐτὰρ ̓Απόλλων
<hom. il. 21.539>	ἀντίος ἐξέθορε Τρώων ἵνα λοιγὸν ἀλάλκοι.
<hom. il. 21.540>	οἳ δ' ἰθὺς πόλιος καὶ τείχεος ὑψηλοῖο
<hom. il. 21.541>	δίψῃ καρχαλέοι κεκονιμένοι ἐκ πεδίοιο
<hom. il. 21.542>	φεῦγον: ὃ δὲ σφεδανὸν ἔφεπ' ἔγχεϊ, λύσσα δέ οἱ κῆρ
<hom. il. 21.543>	αἰὲν ἔχε κρατερή, μενέαινε δὲ κῦδος ἀρέσθαι.

<hom. il. 21.544>	ἔνθά κεν ὑψίπυλον Τροίην ἕλον υἷες ̓Αχαιῶν,
<hom. il. 21.545>	εἰ μὴ ̓Απόλλων Φοῖβος ̓Αγήνορα δῖον ἀνῆκε
<hom. il. 21.546>	φῶτ' ̓Αντήνορος υἱὸν ἀμύμονά τε κρατερόν τε.
<hom. il. 21.547>	ἐν μέν οἱ κραδίῃ θάρσος βάλε, πὰρ δέ οἱ αὐτὸς
<hom. il. 21.548>	ἔστη, ὅπως θανάτοιο βαρείας χεῖρας ἀλάλκοι
<hom. il. 21.549>	φηγῷ κεκλιμένος: κεκάλυπτο δ' ἄρ' ἠέρι πολλῇ.
<hom. il. 21.550>	αὐτὰρ ὅ γ' ὡς ἐνόησεν ̓Αχιλλῆα πτολίπορθον
<hom. il. 21.551>	ἔστη, πολλὰ δέ οἱ κραδίη πόρφυρε μένοντι:
<hom. il. 21.552>	ὀχθήσας δ' ἄρα εἶπε πρὸς ὃν μεγαλήτορα θυμόν:
<hom. il. 21.553>	ὤ μοι ἐγών: εἰ μέν κεν ὑπὸ κρατεροῦ ̓Αχιλῆος
<hom. il. 21.554>	φεύγω, τῇ περ οἱ ἄλλοι ἀτυζόμενοι κλονέονται,
<hom. il. 21.555>	αἱρήσει με καὶ ὧς, καὶ ἀνάλκιδα δειροτομήσει.
<hom. il. 21.556>	εἰ δ' ἂν ἐγὼ τούτους μὲν ὑποκλονέεσθαι ἐάσω
<hom. il. 21.557>	Πηλεί̈δῃ ̓Αχιλῆϊ, ποσὶν δ' ἀπὸ τείχεος ἄλλῃ
<hom. il. 21.558>	φεύγω πρὸς πεδίον ̓Ιλήϊον, ὄφρ' ἂν ἵκωμαι
<hom. il. 21.559>	̓́Ιδης τε κνημοὺς κατά τε ῥωπήϊα δύω:
<hom. il. 21.560>	ἑσπέριος δ' ἂν ἔπειτα λοεσσάμενος ποταμοῖο
<hom. il. 21.561>	ἱδρῶ ἀποψυχθεὶς προτὶ ̓́Ιλιον ἀπονεοίμην:
<hom. il. 21.562>	ἀλλὰ τί ἤ μοι ταῦτα φίλος διελέξατο θυμός;
<hom. il. 21.563>	μή μ' ἀπαειρόμενον πόλιος πεδίον δὲ νοήσῃ
<hom. il. 21.564>	καί με μεταί̈ξας μάρψῃ ταχέεσσι πόδεσσιν.
<hom. il. 21.565>	οὐκέτ' ἔπειτ' ἔσται θάνατον καὶ κῆρας ἀλύξαι:
<hom. il. 21.566>	λίην γὰρ κρατερὸς περὶ πάντων ἔστ' ἀνθρώπων.
<hom. il. 21.567>	εἰ δέ κέ οἱ προπάροιθε πόλεος κατεναντίον ἔλθω:
<hom. il. 21.568>	καὶ γάρ θην τούτῳ τρωτὸς χρὼς ὀξέϊ χαλκῷ,
<hom. il. 21.569>	ἐν δὲ ἴα ψυχή, θνητὸν δέ ἕ φας' ἄνθρωποι
<hom. il. 21.570>	ἔμμεναι: αὐτάρ οἱ Κρονίδης Ζεὺς κῦδος ὀπάζει.

<hom. il. 21.571>	ὣς εἰπὼν ̓Αχιλῆα ἀλεὶς μένεν, ἐν δέ οἱ ἦτορ
<hom. il. 21.572>	ἄλκιμον ὁρμᾶτο πτολεμίζειν ἠδὲ μάχεσθαι.
<hom. il. 21.573>	ἠύ̈τε πάρδαλις εἶσι βαθείης ἐκ ξυλόχοιο
<hom. il. 21.574>	ἀνδρὸς θηρητῆρος ἐναντίον, οὐδέ τι θυμῷ
<hom. il. 21.575>	ταρβεῖ οὐδὲ φοβεῖται, ἐπεί κεν ὑλαγμὸν ἀκούσῃ:
<hom. il. 21.576>	εἴ περ γὰρ φθάμενός μιν ἢ οὐτάσῃ ἠὲ βάλῃσιν,
<hom. il. 21.577>	ἀλλά τε καὶ περὶ δουρὶ πεπαρμένη οὐκ ἀπολήγει
<hom. il. 21.578>	ἀλκῆς, πρίν γ' ἠὲ ξυμβλήμεναι ἠὲ δαμῆναι:
<hom. il. 21.579>	ὣς ̓Αντήνορος υἱὸς ἀγαυοῦ δῖος ̓Αγήνωρ
<hom. il. 21.580>	οὐκ ἔθελεν φεύγειν, πρὶν πειρήσαιτ' ̓Αχιλῆος.
<hom. il. 21.581>	ἀλλ' ὅ γ' ἄρ' ἀσπίδα μὲν πρόσθ' ἔσχετο πάντος' ἐί̈σην,
<hom. il. 21.582>	ἐγχείῃ δ' αὐτοῖο τιτύσκετο, καὶ μέγ' ἀύ̈τει:
<hom. il. 21.583>	ἦ δή που μάλ' ἔολπας ἐνὶ φρεσὶ φαίδιμ' ̓Αχιλλεῦ
<hom. il. 21.584>	ἤματι τῷδε πόλιν πέρσειν Τρώων ἀγερώχων
<hom. il. 21.585>	νηπύτι': ἦ τ' ἔτι πολλὰ τετεύξεται ἄλγε' ἐπ' αὐτῇ.
<hom. il. 21.586>	ἐν γάρ οἱ πολέες τε καὶ ἄλκιμοι ἀνέρες εἰμέν,
<hom. il. 21.587>	οἳ καὶ πρόσθε φίλων τοκέων ἀλόχων τε καὶ υἱῶν
<hom. il. 21.588>	̓́Ιλιον εἰρυόμεσθα: σὺ δ' ἐνθάδε πότμον ἐφέψεις
<hom. il. 21.589>	ὧδ' ἔκπαγλος ἐὼν καὶ θαρσαλέος πολεμιστής.

<hom. il. 21.590>	ἦ ῥα, καὶ ὀξὺν ἄκοντα βαρείης χειρὸς ἀφῆκε,
<hom. il. 21.591>	καί ῥ' ἔβαλε κνήμην ὑπὸ γούνατος οὐδ' ἀφάμαρτεν.
<hom. il. 21.592>	ἀμφὶ δέ οἱ κνημὶς νεοτεύκτου κασσιτέροιο
<hom. il. 21.593>	σμερδαλέον κονάβησε: πάλιν δ' ἀπὸ χαλκὸς ὄρουσε
<hom. il. 21.594>	βλημένου, οὐδ' ἐπέρησε, θεοῦ δ' ἠρύκακε δῶρα.
<hom. il. 21.595>	Πηλεί̈δης δ' ὁρμήσατ' ̓Αγήνορος ἀντιθέοιο
<hom. il. 21.596>	δεύτερος: οὐδ' ἔτ' ἔασεν ̓Απόλλων κῦδος ἀρέσθαι,
<hom. il. 21.597>	ἀλλά μιν ἐξήρπαξε, κάλυψε δ' ἄρ' ἠέρι πολλῇ,
<hom. il. 21.598>	ἡσύχιον δ' ἄρα μιν πολέμου ἔκπεμπε νέεσθαι.
<hom. il. 21.599>	αὐτὰρ ὃ Πηλεί̈ωνα δόλῳ ἀποέργαθε λαοῦ:
<hom. il. 21.600>	αὐτῷ γὰρ ἑκάεργος ̓Αγήνορι πάντα ἐοικὼς
<hom. il. 21.601>	ἔστη πρόσθε ποδῶν, ὃ δ' ἐπέσσυτο ποσσὶ διώκειν:
<hom. il. 21.602>	εἷος ὃ τὸν πεδίοιο διώκετο πυροφόροιο
<hom. il. 21.603>	τρέψας πὰρ ποταμὸν βαθυδινήεντα Σκάμανδρον
<hom. il. 21.604>	τυτθὸν ὑπεκπροθέοντα: δόλῳ δ' ἄρ' ἔθελγεν ̓Απόλλων
<hom. il. 21.605>	ὡς αἰεὶ ἔλποιτο κιχήσεσθαι ποσὶν οἷσι:
<hom. il. 21.606>	τόφρ' ἄλλοι Τρῶες πεφοβημένοι ἦλθον ὁμίλῳ
<hom. il. 21.607>	ἀσπάσιοι προτὶ ἄστυ, πόλις δ' ἔμπλητο ἀλέντων.
<hom. il. 21.608>	οὐδ' ἄρα τοί γ' ἔτλαν πόλιος καὶ τείχεος ἐκτὸς
<hom. il. 21.609>	μεῖναι ἔτ' ἀλλήλους, καὶ γνώμεναι ὅς τε πεφεύγοι
<hom. il. 21.610>	ὅς τ' ἔθαν' ἐν πολέμῳ: ἀλλ' ἐσσυμένως ἐσέχυντο
<hom. il. 21.611>	ἐς πόλιν, ὅν τινα τῶν γε πόδες καὶ γοῦνα σαώσαι.
<hom. il. 22.1>	ὣς οἳ μὲν κατὰ ἄστυ πεφυζότες ἠύ̈τε νεβροὶ
<hom. il. 22.2>	ἱδρῶ ἀπεψύχοντο πίον τ' ἀκέοντό τε δίψαν
<hom. il. 22.3>	κεκλιμένοι καλῇσιν ἐπάλξεσιν: αὐτὰρ ̓Αχαιοὶ
<hom. il. 22.4>	τείχεος ἆσσον ἴσαν σάκε' ὤμοισι κλίναντες.
<hom. il. 22.5>	̔́Εκτορα δ' αὐτοῦ μεῖναι ὀλοιὴ μοῖρα πέδησεν
<hom. il. 22.6>	̓Ιλίου προπάροιθε πυλάων τε Σκαιάων.
<hom. il. 22.7>	αὐτὰρ Πηλείωνα προσηύδα Φοῖβος ̓Απόλλων:
<hom. il. 22.8>	τίπτέ με Πηλέος υἱὲ ποσὶν ταχέεσσι διώκεις
<hom. il. 22.9>	αὐτὸς θνητὸς ἐὼν θεὸν ἄμβροτον; οὐδέ νύ πώ με
<hom. il. 22.10>	ἔγνως ὡς θεός εἰμι, σὺ δ' ἀσπερχὲς μενεαίνεις.
<hom. il. 22.11>	ἦ νύ τοι οὔ τι μέλει Τρώων πόνος, οὓς ἐφόβησας,
<hom. il. 22.12>	οἳ δή τοι εἰς ἄστυ ἄλεν, σὺ δὲ δεῦρο λιάσθης.
<hom. il. 22.13>	οὐ μέν με κτενέεις, ἐπεὶ οὔ τοι μόρσιμός εἰμι.

<hom. il. 22.14>	τὸν δὲ μέγ' ὀχθήσας προσέφη πόδας ὠκὺς ̓Αχιλλεύς:
<hom. il. 22.15>	ἔβλαψάς μ' ἑκάεργε θεῶν ὀλοώτατε πάντων
<hom. il. 22.16>	ἐνθάδε νῦν τρέψας ἀπὸ τείχεος: ἦ κ' ἔτι πολλοὶ
<hom. il. 22.17>	γαῖαν ὀδὰξ εἷλον πρὶν ̓́Ιλιον εἰσαφικέσθαι.
<hom. il. 22.18>	νῦν δ' ἐμὲ μὲν μέγα κῦδος ἀφείλεο, τοὺς δὲ σάωσας
<hom. il. 22.19>	ῥηϊδίως, ἐπεὶ οὔ τι τίσιν γ' ἔδεισας ὀπίσσω.
<hom. il. 22.20>	ἦ ς' ἂν τισαίμην, εἴ μοι δύναμίς γε παρείη.

<hom. il. 22.21>	ὣς εἰπὼν προτὶ ἄστυ μέγα φρονέων ἐβεβήκει,
<hom. il. 22.22>	σευάμενος ὥς θ' ἵππος ἀεθλοφόρος σὺν ὄχεσφιν,
<hom. il. 22.23>	ὅς ῥά τε ῥεῖα θέῃσι τιταινόμενος πεδίοιο:
<hom. il. 22.24>	ὣς ̓Αχιλεὺς λαιψηρὰ πόδας καὶ γούνατ' ἐνώμα.

<hom. il. 22.25>	τὸν δ' ὃ γέρων Πρίαμος πρῶτος ἴδεν ὀφθαλμοῖσι
<hom. il. 22.26>	παμφαίνονθ' ὥς τ' ἀστέρ' ἐπεσσύμενον πεδίοιο,
<hom. il. 22.27>	ὅς ῥά τ' ὀπώρης εἶσιν, ἀρίζηλοι δέ οἱ αὐγαὶ
<hom. il. 22.28>	φαίνονται πολλοῖσι μετ' ἀστράσι νυκτὸς ἀμολγῷ,
<hom. il. 22.29>	ὅν τε κύν' ̓Ωρίωνος ἐπίκλησιν καλέουσι.
<hom. il. 22.30>	λαμπρότατος μὲν ὅ γ' ἐστί, κακὸν δέ τε σῆμα τέτυκται,
<hom. il. 22.31>	καί τε φέρει πολλὸν πυρετὸν δειλοῖσι βροτοῖσιν:
<hom. il. 22.32>	ὣς τοῦ χαλκὸς ἔλαμπε περὶ στήθεσσι θέοντος.
<hom. il. 22.33>	ᾤμωξεν δ' ὃ γέρων, κεφαλὴν δ' ὅ γε κόψατο χερσὶν
<hom. il. 22.34>	ὑψός' ἀνασχόμενος, μέγα δ' οἰμώξας ἐγεγώνει
<hom. il. 22.35>	λισσόμενος φίλον υἱόν: ὃ δὲ προπάροιθε πυλάων
<hom. il. 22.36>	ἑστήκει ἄμοτον μεμαὼς ̓Αχιλῆϊ μάχεσθαι:
<hom. il. 22.37>	τὸν δ' ὃ γέρων ἐλεεινὰ προσηύδα χεῖρας ὀρεγνύς:

<hom. il. 22.38>	̔́Εκτορ μή μοι μίμνε φίλον τέκος ἀνέρα τοῦτον
<hom. il. 22.39>	οἶος ἄνευθ' ἄλλων, ἵνα μὴ τάχα πότμον ἐπίσπῃς
<hom. il. 22.40>	Πηλεί̈ωνι δαμείς, ἐπεὶ ἦ πολὺ φέρτερός ἐστι
<hom. il. 22.41>	σχέτλιος: αἴθε θεοῖσι φίλος τοσσόνδε γένοιτο
<hom. il. 22.42>	ὅσσον ἐμοί: τάχα κέν ἑ κύνες καὶ γῦπες ἔδοιεν
<hom. il. 22.43>	κείμενον: ἦ κέ μοι αἰνὸν ἀπὸ πραπίδων ἄχος ἔλθοι:
<hom. il. 22.44>	ὅς μ' υἱῶν πολλῶν τε καὶ ἐσθλῶν εὖνιν ἔθηκε
<hom. il. 22.45>	κτείνων καὶ περνὰς νήσων ἔπι τηλεδαπάων.
<hom. il. 22.46>	καὶ γὰρ νῦν δύο παῖδε Λυκάονα καὶ Πολύδωρον
<hom. il. 22.47>	οὐ δύναμαι ἰδέειν Τρώων εἰς ἄστυ ἀλέντων,
<hom. il. 22.48>	τούς μοι Λαοθόη τέκετο κρείουσα γυναικῶν.
<hom. il. 22.49>	ἀλλ' εἰ μὲν ζώουσι μετὰ στρατῷ, ἦ τ' ἂν ἔπειτα
<hom. il. 22.50>	χαλκοῦ τε χρυσοῦ τ' ἀπολυσόμεθ', ἔστι γὰρ ἔνδον:
<hom. il. 22.51>	πολλὰ γὰρ ὤπασε παιδὶ γέρων ὀνομάκλυτος ̓́Αλτης.
<hom. il. 22.52>	εἰ δ' ἤδη τεθνᾶσι καὶ εἰν ̓Αί̈δαο δόμοισιν,
<hom. il. 22.53>	ἄλγος ἐμῷ θυμῷ καὶ μητέρι τοὶ τεκόμεσθα:
<hom. il. 22.54>	λαοῖσιν δ' ἄλλοισι μινυνθαδιώτερον ἄλγος
<hom. il. 22.55>	ἔσσεται, ἢν μὴ καὶ σὺ θάνῃς ̓Αχιλῆϊ δαμασθείς.
<hom. il. 22.56>	ἀλλ' εἰσέρχεο τεῖχος ἐμὸν τέκος, ὄφρα σαώσῃς
<hom. il. 22.57>	Τρῶας καὶ Τρῳάς, μὴ δὲ μέγα κῦδος ὀρέξῃς
<hom. il. 22.58>	Πηλεί̈δῃ, αὐτὸς δὲ φίλης αἰῶνος ἀμερθῇς.
<hom. il. 22.59>	πρὸς δ' ἐμὲ τὸν δύστηνον ἔτι φρονέοντ' ἐλέησον
<hom. il. 22.60>	δύσμορον, ὅν ῥα πατὴρ Κρονίδης ἐπὶ γήραος οὐδῷ
<hom. il. 22.61>	αἴσῃ ἐν ἀργαλέῃ φθίσει κακὰ πόλλ' ἐπιδόντα
<hom. il. 22.62>	υἷάς τ' ὀλλυμένους ἑλκηθείσας τε θύγατρας,
<hom. il. 22.63>	καὶ θαλάμους κεραϊζομένους, καὶ νήπια τέκνα
<hom. il. 22.64>	βαλλόμενα προτὶ γαίῃ ἐν αἰνῇ δηϊοτῆτι,
<hom. il. 22.65>	ἑλκομένας τε νυοὺς ὀλοῇς ὑπὸ χερσὶν ̓Αχαιῶν.
<hom. il. 22.66>	αὐτὸν δ' ἂν πύματόν με κύνες πρώτῃσι θύρῃσιν
<hom. il. 22.67>	ὠμησταὶ ἐρύουσιν, ἐπεί κέ τις ὀξέϊ χαλκῷ
<hom. il. 22.68>	τύψας ἠὲ βαλὼν ῥεθέων ἐκ θυμὸν ἕληται,
<hom. il. 22.69>	οὓς τρέφον ἐν μεγάροισι τραπεζῆας θυραωρούς,
<hom. il. 22.70>	οἵ κ' ἐμὸν αἷμα πιόντες ἀλύσσοντες περὶ θυμῷ
<hom. il. 22.71>	κείσοντ' ἐν προθύροισι. νέῳ δέ τε πάντ' ἐπέοικεν
<hom. il. 22.72>	ἄρηϊ κταμένῳ δεδαϊγμένῳ ὀξέϊ χαλκῷ
<hom. il. 22.73>	κεῖσθαι: πάντα δὲ καλὰ θανόντι περ ὅττι φανήῃ:
<hom. il. 22.74>	ἀλλ' ὅτε δὴ πολιόν τε κάρη πολιόν τε γένειον
<hom. il. 22.75>	αἰδῶ τ' αἰσχύνωσι κύνες κταμένοιο γέροντος,
<hom. il. 22.76>	τοῦτο δὴ οἴκτιστον πέλεται δειλοῖσι βροτοῖσιν.

<hom. il. 22.77>	ἦ ῥ' ὃ γέρων, πολιὰς δ' ἄρ' ἀνὰ τρίχας ἕλκετο χερσὶ
<hom. il. 22.78>	τίλλων ἐκ κεφαλῆς: οὐδ' ̔́Εκτορι θυμὸν ἔπειθε.
<hom. il. 22.79>	μήτηρ δ' αὖθ' ἑτέρωθεν ὀδύρετο δάκρυ χέουσα
<hom. il. 22.80>	κόλπον ἀνιεμένη, ἑτέρηφι δὲ μαζὸν ἀνέσχε:
<hom. il. 22.81>	καί μιν δάκρυ χέους' ἔπεα πτερόεντα προσηύδα:
<hom. il. 22.82>	̔́Εκτορ τέκνον ἐμὸν τάδε τ' αἴδεο καί μ' ἐλέησον
<hom. il. 22.83>	αὐτήν, εἴ ποτέ τοι λαθικηδέα μαζὸν ἐπέσχον:
<hom. il. 22.84>	τῶν μνῆσαι φίλε τέκνον ἄμυνε δὲ δήϊον ἄνδρα
<hom. il. 22.85>	τείχεος ἐντὸς ἐών, μὴ δὲ πρόμος ἵστασο τούτῳ
<hom. il. 22.86>	σχέτλιος: εἴ περ γάρ σε κατακτάνῃ, οὔ ς' ἔτ' ἔγωγε
<hom. il. 22.87>	κλαύσομαι ἐν λεχέεσσι φίλον θάλος, ὃν τέκον αὐτή,
<hom. il. 22.88>	οὐδ' ἄλοχος πολύδωρος: ἄνευθε δέ σε μέγα νῶϊν
<hom. il. 22.89>	̓Αργείων παρὰ νηυσὶ κύνες ταχέες κατέδονται.

<hom. il. 22.90>	ὣς τώ γε κλαίοντε προσαυδήτην φίλον υἱὸν
<hom. il. 22.91>	πολλὰ λισσομένω: οὐδ' ̔́Εκτορι θυμὸν ἔπειθον,
<hom. il. 22.92>	ἀλλ' ὅ γε μίμν' ̓Αχιλῆα πελώριον ἆσσον ἰόντα.
<hom. il. 22.93>	ὡς δὲ δράκων ἐπὶ χειῇ ὀρέστερος ἄνδρα μένῃσι
<hom. il. 22.94>	βεβρωκὼς κακὰ φάρμακ', ἔδυ δέ τέ μιν χόλος αἰνός,
<hom. il. 22.95>	σμερδαλέον δὲ δέδορκεν ἑλισσόμενος περὶ χειῇ:
<hom. il. 22.96>	ὣς ̔́Εκτωρ ἄσβεστον ἔχων μένος οὐχ ὑπεχώρει
<hom. il. 22.97>	πύργῳ ἔπι προὔχοντι φαεινὴν ἀσπίδ' ἐρείσας:
<hom. il. 22.98>	ὀχθήσας δ' ἄρα εἶπε πρὸς ὃν μεγαλήτορα θυμόν:
<hom. il. 22.99>	ὤ μοι ἐγών, εἰ μέν κε πύλας καὶ τείχεα δύω,
<hom. il. 22.100>	Πουλυδάμας μοι πρῶτος ἐλεγχείην ἀναθήσει,
<hom. il. 22.101>	ὅς μ' ἐκέλευε Τρωσὶ ποτὶ πτόλιν ἡγήσασθαι
<hom. il. 22.102>	νύχθ' ὕπο τήνδ' ὀλοὴν ὅτε τ' ὤρετο δῖος ̓Αχιλλεύς.
<hom. il. 22.103>	ἀλλ' ἐγὼ οὐ πιθόμην: ἦ τ' ἂν πολὺ κέρδιον ἦεν.
<hom. il. 22.104>	νῦν δ' ἐπεὶ ὤλεσα λαὸν ἀτασθαλίῃσιν ἐμῇσιν,
<hom. il. 22.105>	αἰδέομαι Τρῶας καὶ Τρῳάδας ἑλκεσιπέπλους,
<hom. il. 22.106>	μή ποτέ τις εἴπῃσι κακώτερος ἄλλος ἐμεῖο:
<hom. il. 22.107>	̔́Εκτωρ ἧφι βίηφι πιθήσας ὤλεσε λαόν.
<hom. il. 22.108>	ὣς ἐρέουσιν: ἐμοὶ δὲ τότ' ἂν πολὺ κέρδιον εἴη
<hom. il. 22.109>	ἄντην ἢ ̓Αχιλῆα κατακτείναντα νέεσθαι,
<hom. il. 22.110>	ἠέ κεν αὐτῷ ὀλέσθαι ἐϋκλειῶς πρὸ πόληος.
<hom. il. 22.111>	εἰ δέ κεν ἀσπίδα μὲν καταθείομαι ὀμφαλόεσσαν
<hom. il. 22.112>	καὶ κόρυθα βριαρήν, δόρυ δὲ πρὸς τεῖχος ἐρείσας
<hom. il. 22.113>	αὐτὸς ἰὼν ̓Αχιλῆος ἀμύμονος ἀντίος ἔλθω
<hom. il. 22.114>	καί οἱ ὑπόσχωμαι ̔Ελένην καὶ κτήμαθ' ἅμ' αὐτῇ,
<hom. il. 22.115>	πάντα μάλ' ὅσσά τ' ̓Αλέξανδρος κοίλῃς ἐνὶ νηυσὶν
<hom. il. 22.116>	ἠγάγετο Τροίηνδ', ἥ τ' ἔπλετο νείκεος ἀρχή,
<hom. il. 22.117>	δωσέμεν ̓Ατρεί̈δῃσιν ἄγειν, ἅμα δ' ἀμφὶς ̓Αχαιοῖς
<hom. il. 22.118>	ἄλλ' ἀποδάσσεσθαι ὅσα τε πτόλις ἥδε κέκευθε:
<hom. il. 22.119>	Τρωσὶν δ' αὖ μετόπισθε γερούσιον ὅρκον ἕλωμαι
<hom. il. 22.120>	μή τι κατακρύψειν, ἀλλ' ἄνδιχα πάντα δάσασθαι
<hom. il. 22.121>	κτῆσιν ὅσην πτολίεθρον ἐπήρατον ἐντὸς ἐέργει:
<hom. il. 22.122>	ἀλλὰ τί ἤ μοι ταῦτα φίλος διελέξατο θυμός;
<hom. il. 22.123>	μή μιν ἐγὼ μὲν ἵκωμαι ἰών, ὃ δέ μ' οὐκ ἐλεήσει
<hom. il. 22.124>	οὐδέ τί μ' αἰδέσεται, κτενέει δέ με γυμνὸν ἐόντα
<hom. il. 22.125>	αὔτως ὥς τε γυναῖκα, ἐπεί κ' ἀπὸ τεύχεα δύω.
<hom. il. 22.126>	οὐ μέν πως νῦν ἔστιν ἀπὸ δρυὸς οὐδ' ἀπὸ πέτρης
<hom. il. 22.127>	τῷ ὀαριζέμεναι, ἅ τε παρθένος ἠί̈θεός τε
<hom. il. 22.128>	παρθένος ἠί̈θεός τ' ὀαρίζετον ἀλλήλοιιν.
<hom. il. 22.129>	βέλτερον αὖτ' ἔριδι ξυνελαυνέμεν ὅττι τάχιστα:
<hom. il. 22.130>	εἴδομεν ὁπποτέρῳ κεν ̓Ολύμπιος εὖχος ὀρέξῃ.

<hom. il. 22.131>	ὣς ὅρμαινε μένων, ὃ δέ οἱ σχεδὸν ἦλθεν ̓Αχιλλεὺς
<hom. il. 22.132>	ἶσος ̓Ενυαλίῳ κορυθάϊκι πτολεμιστῇ
<hom. il. 22.133>	σείων Πηλιάδα μελίην κατὰ δεξιὸν ὦμον
<hom. il. 22.134>	δεινήν: ἀμφὶ δὲ χαλκὸς ἐλάμπετο εἴκελος αὐγῇ
<hom. il. 22.135>	ἢ πυρὸς αἰθομένου ἢ ἠελίου ἀνιόντος.
<hom. il. 22.136>	̔́Εκτορα δ', ὡς ἐνόησεν, ἕλε τρόμος: οὐδ' ἄρ' ἔτ' ἔτλη
<hom. il. 22.137>	αὖθι μένειν, ὀπίσω δὲ πύλας λίπε, βῆ δὲ φοβηθείς:
<hom. il. 22.138>	Πηλεί̈δης δ' ἐπόρουσε ποσὶ κραιπνοῖσι πεποιθώς.
<hom. il. 22.139>	ἠύ̈τε κίρκος ὄρεσφιν ἐλαφρότατος πετεηνῶν
<hom. il. 22.140>	ῥηϊδίως οἴμησε μετὰ τρήρωνα πέλειαν,
<hom. il. 22.141>	ἣ δέ θ' ὕπαιθα φοβεῖται, ὃ δ' ἐγγύθεν ὀξὺ λεληκὼς
<hom. il. 22.142>	ταρφέ' ἐπαί̈σσει, ἑλέειν τέ ἑ θυμὸς ἀνώγει:
<hom. il. 22.143>	ὣς ἄρ' ὅ γ' ἐμμεμαὼς ἰθὺς πέτετο, τρέσε δ' ̔́Εκτωρ
<hom. il. 22.144>	τεῖχος ὕπο Τρώων, λαιψηρὰ δὲ γούνατ' ἐνώμα.
<hom. il. 22.145>	οἳ δὲ παρὰ σκοπιὴν καὶ ἐρινεὸν ἠνεμόεντα
<hom. il. 22.146>	τείχεος αἰὲν ὑπ' ἐκ κατ' ἀμαξιτὸν ἐσσεύοντο,
<hom. il. 22.147>	κρουνὼ δ' ἵκανον καλλιρρόω: ἔνθα δὲ πηγαὶ
<hom. il. 22.148>	δοιαὶ ἀναί̈σσουσι Σκαμάνδρου δινήεντος.
<hom. il. 22.149>	ἣ μὲν γάρ θ' ὕδατι λιαρῷ ῥέει, ἀμφὶ δὲ καπνὸς
<hom. il. 22.150>	γίγνεται ἐξ αὐτῆς ὡς εἰ πυρὸς αἰθομένοιο:
<hom. il. 22.151>	ἣ δ' ἑτέρη θέρεϊ προρέει ἐϊκυῖα χαλάζῃ,
<hom. il. 22.152>	ἢ χιόνι ψυχρῇ ἢ ἐξ ὕδατος κρυστάλλῳ.
<hom. il. 22.153>	ἔνθα δ' ἐπ' αὐτάων πλυνοὶ εὐρέες ἐγγὺς ἔασι
<hom. il. 22.154>	καλοὶ λαί̈νεοι, ὅθι εἵματα σιγαλόεντα
<hom. il. 22.155>	πλύνεσκον Τρώων ἄλοχοι καλαί τε θύγατρες
<hom. il. 22.156>	τὸ πρὶν ἐπ' εἰρήνης πρὶν ἐλθεῖν υἷας ̓Αχαιῶν.
<hom. il. 22.157>	τῇ ῥα παραδραμέτην φεύγων ὃ δ' ὄπισθε διώκων:
<hom. il. 22.158>	πρόσθε μὲν ἐσθλὸς ἔφευγε, δίωκε δέ μιν μέγ' ἀμείνων
<hom. il. 22.159>	καρπαλίμως, ἐπεὶ οὐχ ἱερήϊον οὐδὲ βοείην
<hom. il. 22.160>	ἀρνύσθην, ἅ τε ποσσὶν ἀέθλια γίγνεται ἀνδρῶν,
<hom. il. 22.161>	ἀλλὰ περὶ ψυχῆς θέον ̔́Εκτορος ἱπποδάμοιο.
<hom. il. 22.162>	ὡς δ' ὅτ' ἀεθλοφόροι περὶ τέρματα μώνυχες ἵπποι
<hom. il. 22.163>	ῥίμφα μάλα τρωχῶσι: τὸ δὲ μέγα κεῖται ἄεθλον
<hom. il. 22.164>	ἢ τρίπος ἠὲ γυνὴ ἀνδρὸς κατατεθνηῶτος:
<hom. il. 22.165>	ὣς τὼ τρὶς Πριάμοιο πόλιν πέρι δινηθήτην
<hom. il. 22.166>	καρπαλίμοισι πόδεσσι: θεοὶ δ' ἐς πάντες ὁρῶντο:
<hom. il. 22.167>	τοῖσι δὲ μύθων ἦρχε πατὴρ ἀνδρῶν τε θεῶν τε:
<hom. il. 22.168>	ὢ πόποι ἦ φίλον ἄνδρα διωκόμενον περὶ τεῖχος
<hom. il. 22.169>	ὀφθαλμοῖσιν ὁρῶμαι: ἐμὸν δ' ὀλοφύρεται ἦτορ
<hom. il. 22.170>	̔́Εκτορος, ὅς μοι πολλὰ βοῶν ἐπὶ μηρί' ἔκηεν
<hom. il. 22.171>	̓́Ιδης ἐν κορυφῇσι πολυπτύχου, ἄλλοτε δ' αὖτε
<hom. il. 22.172>	ἐν πόλει ἀκροτάτῃ: νῦν αὖτέ ἑ δῖος ̓Αχιλλεὺς
<hom. il. 22.173>	ἄστυ πέρι Πριάμοιο ποσὶν ταχέεσσι διώκει.
<hom. il. 22.174>	ἀλλ' ἄγετε φράζεσθε θεοὶ καὶ μητιάασθε
<hom. il. 22.175>	ἠέ μιν ἐκ θανάτοιο σαώσομεν, ἦέ μιν ἤδη
<hom. il. 22.176>	Πηλεί̈δῃ ̓Αχιλῆϊ δαμάσσομεν ἐσθλὸν ἐόντα.

<hom. il. 22.177>	τὸν δ' αὖτε προσέειπε θεὰ γλαυκῶπις ̓Αθήνη:
<hom. il. 22.178>	ὦ πάτερ ἀργικέραυνε κελαινεφὲς οἷον ἔειπες:
<hom. il. 22.179>	ἄνδρα θνητὸν ἐόντα πάλαι πεπρωμένον αἴσῃ
<hom. il. 22.180>	ἂψ ἐθέλεις θανάτοιο δυσηχέος ἐξαναλῦσαι;
<hom. il. 22.181>	ἔρδ': ἀτὰρ οὔ τοι πάντες ἐπαινέομεν θεοὶ ἄλλοι.

<hom. il. 22.182>	τὴν δ' ἀπαμειβόμενος προσέφη νεφεληγερέτα Ζεύς:
<hom. il. 22.183>	θάρσει Τριτογένεια φίλον τέκος: οὔ νύ τι θυμῷ
<hom. il. 22.184>	πρόφρονι μυθέομαι, ἐθέλω δέ τοι ἤπιος εἶναι:
<hom. il. 22.185>	ἔρξον ὅπῃ δή τοι νόος ἔπλετο, μὴ δ' ἔτ' ἐρώει.

<hom. il. 22.186>	ὣς εἰπὼν ὄτρυνε πάρος μεμαυῖαν ̓Αθήνην:
<hom. il. 22.187>	βῆ δὲ κατ' Οὐλύμποιο καρήνων ἀί̈ξασα.

<hom. il. 22.188>	̔́Εκτορα δ' ἀσπερχὲς κλονέων ἔφεπ' ὠκὺς ̓Αχιλλεύς.
<hom. il. 22.189>	ὡς δ' ὅτε νεβρὸν ὄρεσφι κύων ἐλάφοιο δίηται
<hom. il. 22.190>	ὄρσας ἐξ εὐνῆς διά τ' ἄγκεα καὶ διὰ βήσσας:
<hom. il. 22.191>	τὸν δ' εἴ πέρ τε λάθῃσι καταπτήξας ὑπὸ θάμνῳ,
<hom. il. 22.192>	ἀλλά τ' ἀνιχνεύων θέει ἔμπεδον ὄφρά κεν εὕρῃ:
<hom. il. 22.193>	ὣς ̔́Εκτωρ οὐ λῆθε ποδώκεα Πηλεί̈ωνα.
<hom. il. 22.194>	ὁσσάκι δ' ὁρμήσειε πυλάων Δαρδανιάων
<hom. il. 22.195>	ἀντίον ἀί̈ξασθαι ἐϋδμήτους ὑπὸ πύργους,
<hom. il. 22.196>	εἴ πως οἷ καθύπερθεν ἀλάλκοιεν βελέεσσι,
<hom. il. 22.197>	τοσσάκι μιν προπάροιθεν ἀποστρέψασκε παραφθὰς
<hom. il. 22.198>	πρὸς πεδίον: αὐτὸς δὲ ποτὶ πτόλιος πέτετ' αἰεί.
<hom. il. 22.199>	ὡς δ' ἐν ὀνείρῳ οὐ δύναται φεύγοντα διώκειν:
<hom. il. 22.200>	οὔτ' ἄρ' ὃ τὸν δύναται ὑποφεύγειν οὔθ' ὃ διώκειν:
<hom. il. 22.201>	ὣς ὃ τὸν οὐ δύνατο μάρψαι ποσίν, οὐδ' ὃς ἀλύξαι.
<hom. il. 22.202>	πῶς δέ κεν ̔́Εκτωρ κῆρας ὑπεξέφυγεν θανάτοιο,
<hom. il. 22.203>	εἰ μή οἱ πύματόν τε καὶ ὕστατον ἤντετ' ̓Απόλλων
<hom. il. 22.204>	ἐγγύθεν, ὅς οἱ ἐπῶρσε μένος λαιψηρά τε γοῦνα;
<hom. il. 22.205>	λαοῖσιν δ' ἀνένευε καρήατι δῖος ̓Αχιλλεύς,
<hom. il. 22.206>	οὐδ' ἔα ἱέμεναι ἐπὶ ̔́Εκτορι πικρὰ βέλεμνα,
<hom. il. 22.207>	μή τις κῦδος ἄροιτο βαλών, ὃ δὲ δεύτερος ἔλθοι.
<hom. il. 22.208>	ἀλλ' ὅτε δὴ τὸ τέταρτον ἐπὶ κρουνοὺς ἀφίκοντο,
<hom. il. 22.209>	καὶ τότε δὴ χρύσεια πατὴρ ἐτίταινε τάλαντα,
<hom. il. 22.210>	ἐν δ' ἐτίθει δύο κῆρε τανηλεγέος θανάτοιο,
<hom. il. 22.211>	τὴν μὲν ̓Αχιλλῆος, τὴν δ' ̔́Εκτορος ἱπποδάμοιο,
<hom. il. 22.212>	ἕλκε δὲ μέσσα λαβών: ῥέπε δ' ̔́Εκτορος αἴσιμον ἦμαρ,
<hom. il. 22.213>	ᾤχετο δ' εἰς ̓Αί̈δαο, λίπεν δέ ἑ Φοῖβος ̓Απόλλων.
<hom. il. 22.214>	Πηλεί̈ωνα δ' ἵκανε θεὰ γλαυκῶπις ̓Αθήνη,
<hom. il. 22.215>	ἀγχοῦ δ' ἱσταμένη ἔπεα πτερόεντα προσηύδα:
<hom. il. 22.216>	νῦν δὴ νῶι ἔολπα Διὶ̈ φίλε φαίδιμ' ̓Αχιλλεῦ
<hom. il. 22.217>	οἴσεσθαι μέγα κῦδος ̓Αχαιοῖσι προτὶ νῆας
<hom. il. 22.218>	̔́Εκτορα δῃώσαντε μάχης ἄατόν περ ἐόντα.
<hom. il. 22.219>	οὔ οἱ νῦν ἔτι γ' ἔστι πεφυγμένον ἄμμε γενέσθαι,
<hom. il. 22.220>	οὐδ' εἴ κεν μάλα πολλὰ πάθοι ἑκάεργος ̓Απόλλων
<hom. il. 22.221>	προπροκυλινδόμενος πατρὸς Διὸς αἰγιόχοιο.
<hom. il. 22.222>	ἀλλὰ σὺ μὲν νῦν στῆθι καὶ ἄμπνυε, τόνδε δ' ἐγώ τοι
<hom. il. 22.223>	οἰχομένη πεπιθήσω ἐναντίβιον μαχέσασθαι.

<hom. il. 22.224>	ὣς φάτ' ̓Αθηναίη, ὃ δ' ἐπείθετο, χαῖρε δὲ θυμῷ,
<hom. il. 22.225>	στῆ δ' ἄρ' ἐπὶ μελίης χαλκογλώχινος ἐρεισθείς.
<hom. il. 22.226>	ἣ δ' ἄρα τὸν μὲν ἔλειπε, κιχήσατο δ' ̔́Εκτορα δῖον
<hom. il. 22.227>	Δηϊφόβῳ ἐϊκυῖα δέμας καὶ ἀτειρέα φωνήν:
<hom. il. 22.228>	ἀγχοῦ δ' ἱσταμένη ἔπεα πτερόεντα προσηύδα:
<hom. il. 22.229>	ἠθεῖ' ἦ μάλα δή σε βιάζεται ὠκὺς ̓Αχιλλεὺς
<hom. il. 22.230>	ἄστυ πέρι Πριάμοιο ποσὶν ταχέεσσι διώκων:
<hom. il. 22.231>	ἀλλ' ἄγε δὴ στέωμεν καὶ ἀλεξώμεσθα μένοντες.

<hom. il. 22.232>	τὴν δ' αὖτε προσέειπε μέγας κορυθαίολος ̔́Εκτωρ:
<hom. il. 22.233>	Δηί̈φοβ' ἦ μέν μοι τὸ πάρος πολὺ φίλτατος ἦσθα
<hom. il. 22.234>	γνωτῶν οὓς ̔Εκάβη ἠδὲ Πρίαμος τέκε παῖδας:
<hom. il. 22.235>	νῦν δ' ἔτι καὶ μᾶλλον νοέω φρεσὶ τιμήσασθαι,
<hom. il. 22.236>	ὃς ἔτλης ἐμεῦ εἵνεκ', ἐπεὶ ἴδες ὀφθαλμοῖσι,
<hom. il. 22.237>	τείχεος ἐξελθεῖν, ἄλλοι δ' ἔντοσθε μένουσι.

<hom. il. 22.238>	τὸν δ' αὖτε προσέειπε θεὰ γλαυκῶπις ̓Αθήνη:
<hom. il. 22.239>	ἠθεῖ' ἦ μὲν πολλὰ πατὴρ καὶ πότνια μήτηρ
<hom. il. 22.240>	λίσσονθ' ἑξείης γουνούμενοι, ἀμφὶ δ' ἑταῖροι,
<hom. il. 22.241>	αὖθι μένειν: τοῖον γὰρ ὑποτρομέουσιν ἅπαντες:
<hom. il. 22.242>	ἀλλ' ἐμὸς ἔνδοθι θυμὸς ἐτείρετο πένθεϊ λυγρῷ.
<hom. il. 22.243>	νῦν δ' ἰθὺς μεμαῶτε μαχώμεθα, μὴ δέ τι δούρων
<hom. il. 22.244>	ἔστω φειδωλή, ἵνα εἴδομεν εἴ κεν ̓Αχιλλεὺς
<hom. il. 22.245>	νῶϊ κατακτείνας ἔναρα βροτόεντα φέρηται
<hom. il. 22.246>	νῆας ἔπι γλαφυράς, ἦ κεν σῷ δουρὶ δαμήῃ.

<hom. il. 22.247>	ὣς φαμένη καὶ κερδοσύνῃ ἡγήσατ' ̓Αθήνη:
<hom. il. 22.248>	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<hom. il. 22.249>	τὸν πρότερος προσέειπε μέγας κορυθαίολος ̔́Εκτωρ:
<hom. il. 22.250>	οὔ ς' ἔτι Πηλέος υἱὲ φοβήσομαι, ὡς τὸ πάρος περ
<hom. il. 22.251>	τρὶς περὶ ἄστυ μέγα Πριάμου δίον, οὐδέ ποτ' ἔτλην
<hom. il. 22.252>	μεῖναι ἐπερχόμενον: νῦν αὖτέ με θυμὸς ἀνῆκε
<hom. il. 22.253>	στήμεναι ἀντία σεῖο: ἕλοιμί κεν ἤ κεν ἁλοίην.
<hom. il. 22.254>	ἀλλ' ἄγε δεῦρο θεοὺς ἐπιδώμεθα: τοὶ γὰρ ἄριστοι
<hom. il. 22.255>	μάρτυροι ἔσσονται καὶ ἐπίσκοποι ἁρμονιάων:
<hom. il. 22.256>	οὐ γὰρ ἐγώ ς' ἔκπαγλον ἀεικιῶ, αἴ κεν ἐμοὶ Ζεὺς
<hom. il. 22.257>	δώῃ καμμονίην, σὴν δὲ ψυχὴν ἀφέλωμαι:
<hom. il. 22.258>	ἀλλ' ἐπεὶ ἄρ κέ σε συλήσω κλυτὰ τεύχε' ̓Αχιλλεῦ
<hom. il. 22.259>	νεκρὸν ̓Αχαιοῖσιν δώσω πάλιν: ὣς δὲ σὺ ῥέζειν.

<hom. il. 22.260>	τὸν δ' ἄρ' ὑπόδρα ἰδὼν προσέφη πόδας ὠκὺς ̓Αχιλλεύς:
<hom. il. 22.261>	̔́Εκτορ μή μοι ἄλαστε συνημοσύνας ἀγόρευε:
<hom. il. 22.262>	ὡς οὐκ ἔστι λέουσι καὶ ἀνδράσιν ὅρκια πιστά,
<hom. il. 22.263>	οὐδὲ λύκοι τε καὶ ἄρνες ὁμόφρονα θυμὸν ἔχουσιν,
<hom. il. 22.264>	ἀλλὰ κακὰ φρονέουσι διαμπερὲς ἀλλήλοισιν,
<hom. il. 22.265>	ὣς οὐκ ἔστ' ἐμὲ καὶ σὲ φιλήμεναι, οὐδέ τι νῶϊν
<hom. il. 22.266>	ὅρκια ἔσσονται, πρίν γ' ἢ ἕτερόν γε πεσόντα
<hom. il. 22.267>	αἵματος ἆσαι ̓́Αρηα ταλαύρινον πολεμιστήν.
<hom. il. 22.268>	παντοίης ἀρετῆς μιμνήσκεο: νῦν σε μάλα χρὴ
<hom. il. 22.269>	αἰχμητήν τ' ἔμεναι καὶ θαρσαλέον πολεμιστήν.
<hom. il. 22.270>	οὔ τοι ἔτ' ἔσθ' ὑπάλυξις, ἄφαρ δέ σε Παλλὰς ̓Αθήνη
<hom. il. 22.271>	ἔγχει ἐμῷ δαμάᾳ: νῦν δ' ἀθρόα πάντ' ἀποτίσεις
<hom. il. 22.272>	κήδε' ἐμῶν ἑτάρων οὓς ἔκτανες ἔγχεϊ θύων.

<hom. il. 22.273>	ἦ ῥα, καὶ ἀμπεπαλὼν προί̈ει δολιχόσκιον ἔγχος:
<hom. il. 22.274>	καὶ τὸ μὲν ἄντα ἰδὼν ἠλεύατο φαίδιμος ̔́Εκτωρ:
<hom. il. 22.275>	ἕζετο γὰρ προϊδών, τὸ δ' ὑπέρπτατο χάλκεον ἔγχος,
<hom. il. 22.276>	ἐν γαίῃ δ' ἐπάγη: ἀνὰ δ' ἥρπασε Παλλὰς ̓Αθήνη,
<hom. il. 22.277>	ἂψ δ' ̓Αχιλῆϊ δίδου, λάθε δ' ̔́Εκτορα ποιμένα λαῶν.
<hom. il. 22.278>	̔́Εκτωρ δὲ προσέειπεν ἀμύμονα Πηλεί̈ωνα:
<hom. il. 22.279>	ἤμβροτες, οὐδ' ἄρα πώ τι θεοῖς ἐπιείκελ' ̓Αχιλλεῦ
<hom. il. 22.280>	ἐκ Διὸς ἠείδης τὸν ἐμὸν μόρον, ἦ τοι ἔφης γε:
<hom. il. 22.281>	ἀλλά τις ἀρτιεπὴς καὶ ἐπίκλοπος ἔπλεο μύθων,
<hom. il. 22.282>	ὄφρά ς' ὑποδείσας μένεος ἀλκῆς τε λάθωμαι.
<hom. il. 22.283>	οὐ μέν μοι φεύγοντι μεταφρένῳ ἐν δόρυ πήξεις,
<hom. il. 22.284>	ἀλλ' ἰθὺς μεμαῶτι διὰ στήθεσφιν ἔλασσον
<hom. il. 22.285>	εἴ τοι ἔδωκε θεός: νῦν αὖτ' ἐμὸν ἔγχος ἄλευαι
<hom. il. 22.286>	χάλκεον: ὡς δή μιν σῷ ἐν χροὶ̈ πᾶν κομίσαιο.
<hom. il. 22.287>	καί κεν ἐλαφρότερος πόλεμος Τρώεσσι γένοιτο
<hom. il. 22.288>	σεῖο καταφθιμένοιο: σὺ γάρ σφισι πῆμα μέγιστον.

<hom. il. 22.289>	ἦ ῥα, καὶ ἀμπεπαλὼν προί̈ει δολιχόσκιον ἔγχος,
<hom. il. 22.290>	καὶ βάλε Πηλεί̈δαο μέσον σάκος οὐδ' ἀφάμαρτε:
<hom. il. 22.291>	τῆλε δ' ἀπεπλάγχθη σάκεος δόρυ: χώσατο δ' ̔́Εκτωρ
<hom. il. 22.292>	ὅττί ῥά οἱ βέλος ὠκὺ ἐτώσιον ἔκφυγε χειρός,
<hom. il. 22.293>	στῆ δὲ κατηφήσας, οὐδ' ἄλλ' ἔχε μείλινον ἔγχος.
<hom. il. 22.294>	Δηί̈φοβον δ' ἐκάλει λευκάσπιδα μακρὸν ἀύ̈σας:
<hom. il. 22.295>	ᾔτεέ μιν δόρυ μακρόν: ὃ δ' οὔ τί οἱ ἐγγύθεν ἦεν.
<hom. il. 22.296>	̔́Εκτωρ δ' ἔγνω ᾗσιν ἐνὶ φρεσὶ φώνησέν τε:
<hom. il. 22.297>	ὢ πόποι ἦ μάλα δή με θεοὶ θάνατον δὲ κάλεσσαν:
<hom. il. 22.298>	Δηί̈φοβον γὰρ ἔγωγ' ἐφάμην ἥρωα παρεῖναι:
<hom. il. 22.299>	ἀλλ' ὃ μὲν ἐν τείχει, ἐμὲ δ' ἐξαπάτησεν ̓Αθήνη.
<hom. il. 22.300>	νῦν δὲ δὴ ἐγγύθι μοι θάνατος κακός, οὐδ' ἔτ' ἄνευθεν,
<hom. il. 22.301>	οὐδ' ἀλέη: ἦ γάρ ῥα πάλαι τό γε φίλτερον ἦεν
<hom. il. 22.302>	Ζηνί τε καὶ Διὸς υἷι ἑκηβόλῳ, οἵ με πάρος γε
<hom. il. 22.303>	πρόφρονες εἰρύατο: νῦν αὖτέ με μοῖρα κιχάνει.
<hom. il. 22.304>	μὴ μὰν ἀσπουδί γε καὶ ἀκλειῶς ἀπολοίμην,
<hom. il. 22.305>	ἀλλὰ μέγα ῥέξας τι καὶ ἐσσομένοισι πυθέσθαι.

<hom. il. 22.306>	ὣς ἄρα φωνήσας εἰρύσσατο φάσγανον ὀξύ,
<hom. il. 22.307>	τό οἱ ὑπὸ λαπάρην τέτατο μέγα τε στιβαρόν τε,
<hom. il. 22.308>	οἴμησεν δὲ ἀλεὶς ὥς τ' αἰετὸς ὑψιπετήεις,
<hom. il. 22.309>	ὅς τ' εἶσιν πεδίον δὲ διὰ νεφέων ἐρεβεννῶν
<hom. il. 22.310>	ἁρπάξων ἢ ἄρν' ἀμαλὴν ἤ πτῶκα λαγωόν:
<hom. il. 22.311>	ὣς ̔́Εκτωρ οἴμησε τινάσσων φάσγανον ὀξύ.
<hom. il. 22.312>	ὁρμήθη δ' ̓Αχιλεύς, μένεος δ' ἐμπλήσατο θυμὸν
<hom. il. 22.313>	ἀγρίου, πρόσθεν δὲ σάκος στέρνοιο κάλυψε
<hom. il. 22.314>	καλὸν δαιδάλεον, κόρυθι δ' ἐπένευε φαεινῇ
<hom. il. 22.315>	τετραφάλῳ: καλαὶ δὲ περισσείοντο ἔθειραι
<hom. il. 22.316>	χρύσεαι, ἃς ̔́Ηφαιστος ἵει λόφον ἀμφὶ θαμειάς.
<hom. il. 22.317>	οἷος δ' ἀστὴρ εἶσι μετ' ἀστράσι νυκτὸς ἀμολγῷ
<hom. il. 22.318>	ἕσπερος, ὃς κάλλιστος ἐν οὐρανῷ ἵσταται ἀστήρ,
<hom. il. 22.319>	ὣς αἰχμῆς ἀπέλαμπ' εὐήκεος, ἣν ἄρ' ̓Αχιλλεὺς
<hom. il. 22.320>	πάλλεν δεξιτερῇ φρονέων κακὸν ̔́Εκτορι δίῳ
<hom. il. 22.321>	εἰσορόων χρόα καλόν, ὅπῃ εἴξειε μάλιστα.
<hom. il. 22.322>	τοῦ δὲ καὶ ἄλλο τόσον μὲν ἔχε χρόα χάλκεα τεύχεα
<hom. il. 22.323>	καλά, τὰ Πατρόκλοιο βίην ἐνάριξε κατακτάς:
<hom. il. 22.324>	φαίνετο δ' ᾗ κληῖ̈δες ἀπ' ὤμων αὐχέν' ἔχουσι
<hom. il. 22.325>	λαυκανίην, ἵνα τε ψυχῆς ὤκιστος ὄλεθρος:
<hom. il. 22.326>	τῇ ῥ' ἐπὶ οἷ μεμαῶτ' ἔλας' ἔγχεϊ δῖος ̓Αχιλλεύς,
<hom. il. 22.327>	ἀντικρὺ δ' ἁπαλοῖο δι' αὐχένος ἤλυθ' ἀκωκή:
<hom. il. 22.328>	οὐδ' ἄρ' ἀπ' ἀσφάραγον μελίη τάμε χαλκοβάρεια,
<hom. il. 22.329>	ὄφρά τί μιν προτιείποι ἀμειβόμενος ἐπέεσσιν.
<hom. il. 22.330>	ἤριπε δ' ἐν κονίῃς: ὃ δ' ἐπεύξατο δῖος ̓Αχιλλεύς:
<hom. il. 22.331>	̔́Εκτορ ἀτάρ που ἔφης Πατροκλῆ' ἐξεναρίζων
<hom. il. 22.332>	σῶς ἔσσεσθ', ἐμὲ δ' οὐδὲν ὀπίζεο νόσφιν ἐόντα
<hom. il. 22.333>	νήπιε: τοῖο δ' ἄνευθεν ἀοσσητὴρ μέγ' ἀμείνων
<hom. il. 22.334>	νηυσὶν ἔπι γλαφυρῇσιν ἐγὼ μετόπισθε λελείμμην,
<hom. il. 22.335>	ὅς τοι γούνατ' ἔλυσα: σὲ μὲν κύνες ἠδ' οἰωνοὶ
<hom. il. 22.336>	ἑλκήσους' ἀϊκῶς, τὸν δὲ κτεριοῦσιν ̓Αχαιοί.

<hom. il. 22.337>	τὸν δ' ὀλιγοδρανέων προσέφη κορυθαίολος ̔́Εκτωρ:
<hom. il. 22.338>	λίσσομ' ὑπὲρ ψυχῆς καὶ γούνων σῶν τε τοκήων
<hom. il. 22.339>	μή με ἔα παρὰ νηυσὶ κύνας καταδάψαι ̓Αχαιῶν,
<hom. il. 22.340>	ἀλλὰ σὺ μὲν χαλκόν τε ἅλις χρυσόν τε δέδεξο
<hom. il. 22.341>	δῶρα τά τοι δώσουσι πατὴρ καὶ πότνια μήτηρ,
<hom. il. 22.342>	σῶμα δὲ οἴκαδ' ἐμὸν δόμεναι πάλιν, ὄφρα πυρός με
<hom. il. 22.343>	Τρῶες καὶ Τρώων ἄλοχοι λελάχωσι θανόντα.

<hom. il. 22.344>	τὸν δ' ἄρ' ὑπόδρα ἰδὼν προσέφη πόδας ὠκὺς ̓Αχιλλεὺς:
<hom. il. 22.345>	μή με κύον γούνων γουνάζεο μὴ δὲ τοκήων:
<hom. il. 22.346>	αἲ γάρ πως αὐτόν με μένος καὶ θυμὸς ἀνήη
<hom. il. 22.347>	ὤμ' ἀποταμνόμενον κρέα ἔδμεναι, οἷα ἔοργας,
<hom. il. 22.348>	ὡς οὐκ ἔσθ' ὃς σῆς γε κύνας κεφαλῆς ἀπαλάλκοι,
<hom. il. 22.349>	οὐδ' εἴ κεν δεκάκις τε καὶ εἰκοσινήριτ' ἄποινα
<hom. il. 22.350>	στήσως' ἐνθάδ' ἄγοντες, ὑπόσχωνται δὲ καὶ ἄλλα,
<hom. il. 22.351>	οὐδ' εἴ κέν ς' αὐτὸν χρυσῷ ἐρύσασθαι ἀνώγοι
<hom. il. 22.352>	Δαρδανίδης Πρίαμος: οὐδ' ὧς σέ γε πότνια μήτηρ
<hom. il. 22.353>	ἐνθεμένη λεχέεσσι γοήσεται ὃν τέκεν αὐτή,
<hom. il. 22.354>	ἀλλὰ κύνες τε καὶ οἰωνοὶ κατὰ πάντα δάσονται.

<hom. il. 22.355>	τὸν δὲ καταθνῄσκων προσέφη κορυθαίολος ̔́Εκτωρ:
<hom. il. 22.356>	ἦ ς' εὖ γιγνώσκων προτιόσσομαι, οὐδ' ἄρ' ἔμελλον
<hom. il. 22.357>	πείσειν: ἦ γὰρ σοί γε σιδήρεος ἐν φρεσὶ θυμός.
<hom. il. 22.358>	φράζεο νῦν, μή τοί τι θεῶν μήνιμα γένωμαι
<hom. il. 22.359>	ἤματι τῷ ὅτε κέν σε Πάρις καὶ Φοῖβος ̓Απόλλων
<hom. il. 22.360>	ἐσθλὸν ἐόντ' ὀλέσωσιν ἐνὶ Σκαιῇσι πύλῃσιν.

<hom. il. 22.361>	ὣς ἄρα μιν εἰπόντα τέλος θανάτοιο κάλυψε,
<hom. il. 22.362>	ψυχὴ δ' ἐκ ῥεθέων πταμένη ̓́Αϊδος δὲ βεβήκει
<hom. il. 22.363>	ὃν πότμον γοόωσα λιποῦς' ἀνδροτῆτα καὶ ἥβην.
<hom. il. 22.364>	τὸν καὶ τεθνηῶτα προσηύδα δῖος ̓Αχιλλεύς:
<hom. il. 22.365>	τέθναθι: κῆρα δ' ἐγὼ τότε δέξομαι ὁππότε κεν δὴ
<hom. il. 22.366>	Ζεὺς ἐθέλῃ τελέσαι ἠδ' ἀθάνατοι θεοὶ ἄλλοι.

<hom. il. 22.367>	ἦ ῥα, καὶ ἐκ νεκροῖο ἐρύσσατο χάλκεον ἔγχος,
<hom. il. 22.368>	καὶ τό γ' ἄνευθεν ἔθηχ', ὃ δ' ἀπ' ὤμων τεύχε' ἐσύλα
<hom. il. 22.369>	αἱματόεντ': ἄλλοι δὲ περίδραμον υἷες ̓Αχαιῶν,
<hom. il. 22.370>	οἳ καὶ θηήσαντο φυὴν καὶ εἶδος ἀγητὸν
<hom. il. 22.371>	̔́Εκτορος: οὐδ' ἄρα οἵ τις ἀνουτητί γε παρέστη.
<hom. il. 22.372>	ὧδε δέ τις εἴπεσκεν ἰδὼν ἐς πλησίον ἄλλον:
<hom. il. 22.373>	ὢ πόποι, ἦ μάλα δὴ μαλακώτερος ἀμφαφάασθαι
<hom. il. 22.374>	̔́Εκτωρ ἢ ὅτε νῆας ἐνέπρησεν πυρὶ κηλέῳ.

<hom. il. 22.375>	ὣς ἄρα τις εἴπεσκε καὶ οὐτήσασκε παραστάς.
<hom. il. 22.376>	τὸν δ' ἐπεὶ ἐξενάριξε ποδάρκης δῖος ̓Αχιλλεύς,
<hom. il. 22.377>	στὰς ἐν ̓Αχαιοῖσιν ἔπεα πτερόεντ' ἀγόρευεν:
<hom. il. 22.378>	ὦ φίλοι ̓Αργείων ἡγήτορες ἠδὲ μέδοντες
<hom. il. 22.379>	ἐπεὶ δὴ τόνδ' ἄνδρα θεοὶ δαμάσασθαι ἔδωκαν,
<hom. il. 22.380>	ὃς κακὰ πόλλ' ἔρρεξεν ὅς' οὐ σύμπαντες οἱ ἄλλοι,
<hom. il. 22.381>	εἰ δ' ἄγετ' ἀμφὶ πόλιν σὺν τεύχεσι πειρηθῶμεν,
<hom. il. 22.382>	ὄφρά κ' ἔτι γνῶμεν Τρώων νόον ὅν τιν' ἔχουσιν,
<hom. il. 22.383>	ἢ καταλείψουσιν πόλιν ἄκρην τοῦδε πεσόντος,
<hom. il. 22.384>	ἦε μένειν μεμάασι καὶ ̔́Εκτορος οὐκέτ' ἐόντος.
<hom. il. 22.385>	ἀλλὰ τί ἤ μοι ταῦτα φίλος διελέξατο θυμός;
<hom. il. 22.386>	κεῖται πὰρ νήεσσι νέκυς ἄκλαυτος ἄθαπτος
<hom. il. 22.387>	Πάτροκλος: τοῦ δ' οὐκ ἐπιλήσομαι, ὄφρ' ἂν ἔγωγε
<hom. il. 22.388>	ζωοῖσιν μετέω καί μοι φίλα γούνατ' ὀρώρῃ:
<hom. il. 22.389>	εἰ δὲ θανόντων περ καταλήθοντ' εἰν ̓Αί̈δαο
<hom. il. 22.390>	αὐτὰρ ἐγὼ καὶ κεῖθι φίλου μεμνήσομ' ἑταίρου.
<hom. il. 22.391>	νῦν δ' ἄγ' ἀείδοντες παιήονα κοῦροι ̓Αχαιῶν
<hom. il. 22.392>	νηυσὶν ἔπι γλαφυρῇσι νεώμεθα, τόνδε δ' ἄγωμεν.
<hom. il. 22.393>	ἠράμεθα μέγα κῦδος: ἐπέφνομεν ̔́Εκτορα δῖον,
<hom. il. 22.394>	ᾧ Τρῶες κατὰ ἄστυ θεῷ ὣς εὐχετόωντο.

<hom. il. 22.395>	ἦ ῥα, καὶ ̔́Εκτορα δῖον ἀεικέα μήδετο ἔργα.
<hom. il. 22.396>	ἀμφοτέρων μετόπισθε ποδῶν τέτρηνε τένοντε
<hom. il. 22.397>	ἐς σφυρὸν ἐκ πτέρνης, βοέους δ' ἐξῆπτεν ἱμάντας,
<hom. il. 22.398>	ἐκ δίφροιο δ' ἔδησε, κάρη δ' ἕλκεσθαι ἔασεν:
<hom. il. 22.399>	ἐς δίφρον δ' ἀναβὰς ἀνά τε κλυτὰ τεύχε' ἀείρας
<hom. il. 22.400>	μάστιξέν ῥ' ἐλάαν, τὼ δ' οὐκ ἀέκοντε πετέσθην.
<hom. il. 22.401>	τοῦ δ' ἦν ἑλκομένοιο κονίσαλος, ἀμφὶ δὲ χαῖται
<hom. il. 22.402>	κυάνεαι πίτναντο, κάρη δ' ἅπαν ἐν κονίῃσι
<hom. il. 22.403>	κεῖτο πάρος χαρίεν: τότε δὲ Ζεὺς δυσμενέεσσι
<hom. il. 22.404>	δῶκεν ἀεικίσσασθαι ἑῇ ἐν πατρίδι γαίῃ.

<hom. il. 22.405>	ὣς τοῦ μὲν κεκόνιτο κάρη ἅπαν: ἣ δέ νυ μήτηρ
<hom. il. 22.406>	τίλλε κόμην, ἀπὸ δὲ λιπαρὴν ἔρριψε καλύπτρην
<hom. il. 22.407>	τηλόσε, κώκυσεν δὲ μάλα μέγα παῖδ' ἐσιδοῦσα:
<hom. il. 22.408>	ᾤμωξεν δ' ἐλεεινὰ πατὴρ φίλος, ἀμφὶ δὲ λαοὶ
<hom. il. 22.409>	κωκυτῷ τ' εἴχοντο καὶ οἰμωγῇ κατὰ ἄστυ.
<hom. il. 22.410>	τῷ δὲ μάλιστ' ἄρ' ἔην ἐναλίγκιον ὡς εἰ ἅπασα
<hom. il. 22.411>	̓́Ιλιος ὀφρυόεσσα πυρὶ σμύχοιτο κατ' ἄκρης.
<hom. il. 22.412>	λαοὶ μέν ῥα γέροντα μόγις ἔχον ἀσχαλόωντα
<hom. il. 22.413>	ἐξελθεῖν μεμαῶτα πυλάων Δαρδανιάων.
<hom. il. 22.414>	πάντας δ' ἐλλιτάνευε κυλινδόμενος κατὰ κόπρον,
<hom. il. 22.415>	ἐξονομακλήδην ὀνομάζων ἄνδρα ἕκαστον:
<hom. il. 22.416>	σχέσθε φίλοι, καί μ' οἶον ἐάσατε κηδόμενοί περ
<hom. il. 22.417>	ἐξελθόντα πόληος ἱκέσθ' ἐπὶ νῆας ̓Αχαιῶν.
<hom. il. 22.418>	λίσσωμ' ἀνέρα τοῦτον ἀτάσθαλον ὀβριμοεργόν,
<hom. il. 22.419>	ἤν πως ἡλικίην αἰδέσσεται ἠδ' ἐλεήσῃ
<hom. il. 22.420>	γῆρας: καὶ δέ νυ τῷ γε πατὴρ τοιόσδε τέτυκται
<hom. il. 22.421>	Πηλεύς, ὅς μιν ἔτικτε καὶ ἔτρεφε πῆμα γενέσθαι
<hom. il. 22.422>	Τρωσί: μάλιστα δ' ἐμοὶ περὶ πάντων ἄλγε' ἔθηκε.
<hom. il. 22.423>	τόσσους γάρ μοι παῖδας ἀπέκτανε τηλεθάοντας:
<hom. il. 22.424>	τῶν πάντων οὐ τόσσον ὀδύρομαι ἀχνύμενός περ
<hom. il. 22.425>	ὡς ἑνός, οὗ μ' ἄχος ὀξὺ κατοίσεται ̓́Αϊδος εἴσω,
<hom. il. 22.426>	̔́Εκτορος: ὡς ὄφελεν θανέειν ἐν χερσὶν ἐμῇσι:
<hom. il. 22.427>	τώ κε κορεσσάμεθα κλαίοντέ τε μυρομένω τε
<hom. il. 22.428>	μήτηρ θ', ἥ μιν ἔτικτε δυσάμμορος, ἠδ' ἐγὼ αὐτός.

<hom. il. 22.429>	ὣς ἔφατο κλαίων, ἐπὶ δὲ στενάχοντο πολῖται:
<hom. il. 22.430>	Τρῳῇσιν δ' ̔Εκάβη ἁδινοῦ ἐξῆρχε γόοιο:
<hom. il. 22.431>	τέκνον ἐγὼ δειλή: τί νυ βείομαι αἰνὰ παθοῦσα
<hom. il. 22.432>	σεῦ ἀποτεθνηῶτος; ὅ μοι νύκτάς τε καὶ ἦμαρ
<hom. il. 22.433>	εὐχωλὴ κατὰ ἄστυ πελέσκεο, πᾶσί τ' ὄνειαρ
<hom. il. 22.434>	Τρωσί τε καὶ Τρῳῇσι κατὰ πτόλιν, οἵ σε θεὸν ὣς
<hom. il. 22.435>	δειδέχατ': ἦ γὰρ καί σφι μάλα μέγα κῦδος ἔησθα
<hom. il. 22.436>	ζωὸς ἐών: νῦν αὖ θάνατος καὶ μοῖρα κιχάνει.

<hom. il. 22.437>	ὣς ἔφατο κλαίους', ἄλοχος δ' οὔ πώ τι πέπυστο
<hom. il. 22.438>	̔́Εκτορος: οὐ γάρ οἵ τις ἐτήτυμος ἄγγελος ἐλθὼν
<hom. il. 22.439>	ἤγγειλ' ὅττί ῥά οἱ πόσις ἔκτοθι μίμνε πυλάων,
<hom. il. 22.440>	ἀλλ' ἥ γ' ἱστὸν ὕφαινε μυχῷ δόμου ὑψηλοῖο
<hom. il. 22.441>	δίπλακα πορφυρέην, ἐν δὲ θρόνα ποικίλ' ἔπασσε.
<hom. il. 22.442>	κέκλετο δ' ἀμφιπόλοισιν ἐϋπλοκάμοις κατὰ δῶμα
<hom. il. 22.443>	ἀμφὶ πυρὶ στῆσαι τρίποδα μέγαν, ὄφρα πέλοιτο
<hom. il. 22.444>	̔́Εκτορι θερμὰ λοετρὰ μάχης ἐκ νοστήσαντι
<hom. il. 22.445>	νηπίη, οὐδ' ἐνόησεν ὅ μιν μάλα τῆλε λοετρῶν
<hom. il. 22.446>	χερσὶν ̓Αχιλλῆος δάμασε γλαυκῶπις ̓Αθήνη.
<hom. il. 22.447>	κωκυτοῦ δ' ἤκουσε καὶ οἰμωγῆς ἀπὸ πύργου:
<hom. il. 22.448>	τῆς δ' ἐλελίχθη γυῖα, χαμαὶ δέ οἱ ἔκπεσε κερκίς:
<hom. il. 22.449>	ἣ δ' αὖτις δμῳῇσιν ἐϋπλοκάμοισι μετηύδα:
<hom. il. 22.450>	δεῦτε δύω μοι ἕπεσθον, ἴδωμ' ὅτιν' ἔργα τέτυκται.
<hom. il. 22.451>	αἰδοίης ἑκυρῆς ὀπὸς ἔκλυον, ἐν δ' ἐμοὶ αὐτῇ
<hom. il. 22.452>	στήθεσι πάλλεται ἦτορ ἀνὰ στόμα, νέρθε δὲ γοῦνα
<hom. il. 22.453>	πήγνυται: ἐγγὺς δή τι κακὸν Πριάμοιο τέκεσσιν.
<hom. il. 22.454>	αἲ γὰρ ἀπ' οὔατος εἴη ἐμεῦ ἔπος: ἀλλὰ μάλ' αἰνῶς
<hom. il. 22.455>	δείδω μὴ δή μοι θρασὺν ̔́Εκτορα δῖος ̓Αχιλλεὺς
<hom. il. 22.456>	μοῦνον ἀποτμήξας πόλιος πεδίον δὲ δίηται,
<hom. il. 22.457>	καὶ δή μιν καταπαύσῃ ἀγηνορίης ἀλεγεινῆς
<hom. il. 22.458>	ἥ μιν ἔχεσκ', ἐπεὶ οὔ ποτ' ἐνὶ πληθυῖ μένεν ἀνδρῶν,
<hom. il. 22.459>	ἀλλὰ πολὺ προθέεσκε, τὸ ὃν μένος οὐδενὶ εἴκων.

<hom. il. 22.460>	ὣς φαμένη μεγάροιο διέσσυτο μαινάδι ἴση
<hom. il. 22.461>	παλλομένη κραδίην: ἅμα δ' ἀμφίπολοι κίον αὐτῇ
<hom. il. 22.462>	αὐτὰρ ἐπεὶ πύργόν τε καὶ ἀνδρῶν ἷξεν ὅμιλον
<hom. il. 22.463>	ἔστη παπτήνας' ἐπὶ τείχεϊ, τὸν δὲ νόησεν
<hom. il. 22.464>	ἑλκόμενον πρόσθεν πόλιος: ταχέες δέ μιν ἵπποι
<hom. il. 22.465>	ἕλκον ἀκηδέστως κοίλας ἐπὶ νῆας ̓Αχαιῶν.
<hom. il. 22.466>	τὴν δὲ κατ' ὀφθαλμῶν ἐρεβεννὴ νὺξ ἐκάλυψεν,
<hom. il. 22.467>	ἤριπε δ' ἐξοπίσω, ἀπὸ δὲ ψυχὴν ἐκάπυσσε.
<hom. il. 22.468>	τῆλε δ' ἀπὸ κρατὸς βάλε δέσματα σιγαλόεντα,
<hom. il. 22.469>	ἄμπυκα κεκρύφαλόν τε ἰδὲ πλεκτὴν ἀναδέσμην
<hom. il. 22.470>	κρήδεμνόν θ', ὅ ῥά οἱ δῶκε χρυσῆ ̓Αφροδίτη
<hom. il. 22.471>	ἤματι τῷ ὅτε μιν κορυθαίολος ἠγάγεθ' ̔́Εκτωρ
<hom. il. 22.472>	ἐκ δόμου ̓Ηετίωνος, ἐπεὶ πόρε μυρία ἕδνα.
<hom. il. 22.473>	ἀμφὶ δέ μιν γαλόῳ τε καὶ εἰνατέρες ἅλις ἔσταν,
<hom. il. 22.474>	αἵ ἑ μετὰ σφίσιν εἶχον ἀτυζομένην ἀπολέσθαι.
<hom. il. 22.475>	ἣ δ' ἐπεὶ οὖν ἔμπνυτο καὶ ἐς φρένα θυμὸς ἀγέρθη
<hom. il. 22.476>	ἀμβλήδην γοόωσα μετὰ Τρῳῇσιν ἔειπεν:
<hom. il. 22.477>	̔́Εκτορ ἐγὼ δύστηνος: ἰῇ ἄρα γεινόμεθ' αἴσῃ
<hom. il. 22.478>	ἀμφότεροι, σὺ μὲν ἐν Τροίῃ Πριάμου κατὰ δῶμα,
<hom. il. 22.479>	αὐτὰρ ἐγὼ Θήβῃσιν ὑπὸ Πλάκῳ ὑληέσσῃ
<hom. il. 22.480>	ἐν δόμῳ ̓Ηετίωνος, ὅ μ' ἔτρεφε τυτθὸν ἐοῦσαν
<hom. il. 22.481>	δύσμορος αἰνόμορον: ὡς μὴ ὤφελλε τεκέσθαι.
<hom. il. 22.482>	νῦν δὲ σὺ μὲν ̓Αί̈δαο δόμους ὑπὸ κεύθεσι γαίης
<hom. il. 22.483>	ἔρχεαι, αὐτὰρ ἐμὲ στυγερῷ ἐνὶ πένθεϊ λείπεις
<hom. il. 22.484>	χήρην ἐν μεγάροισι: πάϊς δ' ἔτι νήπιος αὔτως,
<hom. il. 22.485>	ὃν τέκομεν σύ τ' ἐγώ τε δυσάμμοροι: οὔτε σὺ τούτῳ
<hom. il. 22.486>	ἔσσεαι ̔́Εκτορ ὄνειαρ ἐπεὶ θάνες, οὔτε σοὶ οὗτος.
<hom. il. 22.487>	ἤν περ γὰρ πόλεμόν γε φύγῃ πολύδακρυν ̓Αχαιῶν,
<hom. il. 22.488>	αἰεί τοι τούτῳ γε πόνος καὶ κήδε' ὀπίσσω
<hom. il. 22.489>	ἔσσοντ': ἄλλοι γάρ οἱ ἀπουρίσσουσιν ἀρούρας.
<hom. il. 22.490>	ἦμαρ δ' ὀρφανικὸν παναφήλικα παῖδα τίθησι:
<hom. il. 22.491>	πάντα δ' ὑπεμνήμυκε, δεδάκρυνται δὲ παρειαί,
<hom. il. 22.492>	δευόμενος δέ τ' ἄνεισι πάϊς ἐς πατρὸς ἑταίρους,
<hom. il. 22.493>	ἄλλον μὲν χλαίνης ἐρύων, ἄλλον δὲ χιτῶνος:
<hom. il. 22.494>	τῶν δ' ἐλεησάντων κοτύλην τις τυτθὸν ἐπέσχε:
<hom. il. 22.495>	χείλεα μέν τ' ἐδίην', ὑπερῴην δ' οὐκ ἐδίηνε.
<hom. il. 22.496>	τὸν δὲ καὶ ἀμφιθαλὴς ἐκ δαιτύος ἐστυφέλιξε
<hom. il. 22.497>	χερσὶν πεπλήγων καὶ ὀνειδείοισιν ἐνίσσων:
<hom. il. 22.498>	ἔρρ' οὕτως: οὐ σός γε πατὴρ μεταδαίνυται ἡμῖν.
<hom. il. 22.499>	δακρυόεις δέ τ' ἄνεισι πάϊς ἐς μητέρα χήρην
<hom. il. 22.500>	̓Αστυάναξ, ὃς πρὶν μὲν ἑοῦ ἐπὶ γούνασι πατρὸς
<hom. il. 22.501>	μυελὸν οἶον ἔδεσκε καὶ οἰῶν πίονα δημόν:
<hom. il. 22.502>	αὐτὰρ ὅθ' ὕπνος ἕλοι, παύσαιτό τε νηπιαχεύων,
<hom. il. 22.503>	εὕδεσκ' ἐν λέκτροισιν ἐν ἀγκαλίδεσσι τιθήνης
<hom. il. 22.504>	εὐνῇ ἔνι μαλακῇ θαλέων ἐμπλησάμενος κῆρ:
<hom. il. 22.505>	νῦν δ' ἂν πολλὰ πάθῃσι φίλου ἀπὸ πατρὸς ἁμαρτὼν
<hom. il. 22.506>	̓Αστυάναξ, ὃν Τρῶες ἐπίκλησιν καλέουσιν:
<hom. il. 22.507>	οἶος γάρ σφιν ἔρυσο πύλας καὶ τείχεα μακρά.
<hom. il. 22.508>	νῦν δὲ σὲ μὲν παρὰ νηυσὶ κορωνίσι νόσφι τοκήων
<hom. il. 22.509>	αἰόλαι εὐλαὶ ἔδονται, ἐπεί κε κύνες κορέσωνται
<hom. il. 22.510>	γυμνόν: ἀτάρ τοι εἵματ' ἐνὶ μεγάροισι κέονται
<hom. il. 22.511>	λεπτά τε καὶ χαρίεντα τετυγμένα χερσὶ γυναικῶν.
<hom. il. 22.512>	ἀλλ' ἤτοι τάδε πάντα καταφλέξω πυρὶ κηλέῳ
<hom. il. 22.513>	οὐδὲν σοί γ' ὄφελος, ἐπεὶ οὐκ ἐγκείσεαι αὐτοῖς,
<hom. il. 22.514>	ἀλλὰ πρὸς Τρώων καὶ Τρωϊάδων κλέος εἶναι.

<hom. il. 22.515>	ὣς ἔφατο κλαίους', ἐπὶ δὲ στενάχοντο γυναῖκες.
<hom. il. 23.1>	ὣς οἳ μὲν στενάχοντο κατὰ πτόλιν: αὐτὰρ ̓Αχαιοὶ
<hom. il. 23.2>	ἐπεὶ δὴ νῆάς τε καὶ ̔Ελλήσποντον ἵκοντο,
<hom. il. 23.3>	οἳ μὲν ἄρ' ἐσκίδναντο ἑὴν ἐπὶ νῆα ἕκαστος,
<hom. il. 23.4>	Μυρμιδόνας δ' οὐκ εἴα ἀποσκίδνασθαι ̓Αχιλλεύς,
<hom. il. 23.5>	ἀλλ' ὅ γε οἷς ἑτάροισι φιλοπτολέμοισι μετηύδα:
<hom. il. 23.6>	Μυρμιδόνες ταχύπωλοι ἐμοὶ ἐρίηρες ἑταῖροι
<hom. il. 23.7>	μὴ δή πω ὑπ' ὄχεσφι λυώμεθα μώνυχας ἵππους,
<hom. il. 23.8>	ἀλλ' αὐτοῖς ἵπποισι καὶ ἅρμασιν ἆσσον ἰόντες
<hom. il. 23.9>	Πάτροκλον κλαίωμεν: ὃ γὰρ γέρας ἐστὶ θανόντων.
<hom. il. 23.10>	αὐτὰρ ἐπεί κ' ὀλοοῖο τεταρπώμεσθα γόοιο,
<hom. il. 23.11>	ἵππους λυσάμενοι δορπήσομεν ἐνθάδε πάντες.

<hom. il. 23.12>	ὣς ἔφαθ', οἳ δ' ᾤμωξαν ἀολλέες, ἦρχε δ' ̓Αχιλλεύς.
<hom. il. 23.13>	οἳ δὲ τρὶς περὶ νεκρὸν ἐύ̈τριχας ἤλασαν ἵππους
<hom. il. 23.14>	μυρόμενοι: μετὰ δέ σφι Θέτις γόου ἵμερον ὦρσε.
<hom. il. 23.15>	δεύοντο ψάμαθοι, δεύοντο δὲ τεύχεα φωτῶν
<hom. il. 23.16>	δάκρυσι: τοῖον γὰρ πόθεον μήστωρα φόβοιο.
<hom. il. 23.17>	τοῖσι δὲ Πηλεί̈δης ἁδινοῦ ἐξῆρχε γόοιο
<hom. il. 23.18>	χεῖρας ἐπ' ἀνδροφόνους θέμενος στήθεσσιν ἑταίρου:
<hom. il. 23.19>	χαῖρέ μοι ὦ Πάτροκλε καὶ εἰν ̓Αί̈δαο δόμοισι:
<hom. il. 23.20>	πάντα γὰρ ἤδη τοι τελέω τὰ πάροιθεν ὑπέστην
<hom. il. 23.21>	̔́Εκτορα δεῦρ' ἐρύσας δώσειν κυσὶν ὠμὰ δάσασθαι,
<hom. il. 23.22>	δώδεκα δὲ προπάροιθε πυρῆς ἀποδειροτομήσειν
<hom. il. 23.23>	Τρώων ἀγλαὰ τέκνα σέθεν κταμένοιο χολωθείς.

<hom. il. 23.24>	ἦ ῥα καὶ ̔́Εκτορα δῖον ἀεικέα μήδετο ἔργα
<hom. il. 23.25>	πρηνέα πὰρ λεχέεσσι Μενοιτιάδαο τανύσσας
<hom. il. 23.26>	ἐν κονίῃς: οἳ δ' ἔντε' ἀφωπλίζοντο ἕκαστος
<hom. il. 23.27>	χάλκεα μαρμαίροντα, λύον δ' ὑψηχέας ἵππους,
<hom. il. 23.28>	κὰδ δ' ἷζον παρὰ νηὶ̈ ποδώκεος Αἰακίδαο
<hom. il. 23.29>	μυρίοι: αὐτὰρ ὃ τοῖσι τάφον μενοεικέα δαίνυ.
<hom. il. 23.30>	πολλοὶ μὲν βόες ἀργοὶ ὀρέχθεον ἀμφὶ σιδήρῳ
<hom. il. 23.31>	σφαζόμενοι, πολλοὶ δ' ὄϊες καὶ μηκάδες αἶγες:
<hom. il. 23.32>	πολλοὶ δ' ἀργιόδοντες ὕες θαλέθοντες ἀλοιφῇ
<hom. il. 23.33>	εὑόμενοι τανύοντο διὰ φλογὸς ̔Ηφαίστοιο:
<hom. il. 23.34>	πάντῃ δ' ἀμφὶ νέκυν κοτυλήρυτον ἔρρεεν αἷμα.

<hom. il. 23.35>	αὐτὰρ τόν γε ἄνακτα ποδώκεα Πηλεί̈ωνα
<hom. il. 23.36>	εἰς ̓Αγαμέμνονα δῖον ἄγον βασιλῆες ̓Αχαιῶν
<hom. il. 23.37>	σπουδῇ παρπεπιθόντες ἑταίρου χωόμενον κῆρ.
<hom. il. 23.38>	οἳ δ' ὅτε δὴ κλισίην ̓Αγαμέμνονος ἷξον ἰόντες,
<hom. il. 23.39>	αὐτίκα κηρύκεσσι λιγυφθόγγοισι κέλευσαν
<hom. il. 23.40>	ἀμφὶ πυρὶ στῆσαι τρίποδα μέγαν, εἰ πεπίθοιεν
<hom. il. 23.41>	Πηλεί̈δην λούσασθαι ἄπο βρότον αἱματόεντα.
<hom. il. 23.42>	αὐτὰρ ὅ γ' ἠρνεῖτο στερεῶς, ἐπὶ δ' ὅρκον ὄμοσσεν:
<hom. il. 23.43>	οὐ μὰ Ζῆν', ὅς τίς τε θεῶν ὕπατος καὶ ἄριστος,
<hom. il. 23.44>	οὐ θέμις ἐστὶ λοετρὰ καρήατος ἆσσον ἱκέσθαι
<hom. il. 23.45>	πρίν γ' ἐνὶ Πάτροκλον θέμεναι πυρὶ σῆμά τε χεῦαι
<hom. il. 23.46>	κείρασθαί τε κόμην, ἐπεὶ οὔ μ' ἔτι δεύτερον ὧδε
<hom. il. 23.47>	ἵξετ' ἄχος κραδίην ὄφρα ζωοῖσι μετείω.
<hom. il. 23.48>	ἀλλ' ἤτοι νῦν μὲν στυγερῇ πειθώμεθα δαιτί:
<hom. il. 23.49>	ἠῶθεν δ' ὄτρυνον ἄναξ ἀνδρῶν ̓Αγάμεμνον
<hom. il. 23.50>	ὕλην τ' ἀξέμεναι παρά τε σχεῖν ὅσς' ἐπιεικὲς
<hom. il. 23.51>	νεκρὸν ἔχοντα νέεσθαι ὑπὸ ζόφον ἠερόεντα,
<hom. il. 23.52>	ὄφρ' ἤτοι τοῦτον μὲν ἐπιφλέγῃ ἀκάματον πῦρ
<hom. il. 23.53>	θᾶσσον ἀπ' ὀφθαλμῶν, λαοὶ δ' ἐπὶ ἔργα τράπωνται.

<hom. il. 23.54>	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο.
<hom. il. 23.55>	ἐσσυμένως δ' ἄρα δόρπον ἐφοπλίσσαντες ἕκαστοι
<hom. il. 23.56>	δαίνυντ', οὐδέ τι θυμὸς ἐδεύετο δαιτὸς ἐί̈σης.
<hom. il. 23.57>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom. il. 23.58>	οἳ μὲν κακκείοντες ἔβαν κλισίην δὲ ἕκαστος,
<hom. il. 23.59>	Πηλεί̈δης δ' ἐπὶ θινὶ πολυφλοίσβοιο θαλάσσης
<hom. il. 23.60>	κεῖτο βαρὺ στενάχων πολέσιν μετὰ Μυρμιδόνεσσιν
<hom. il. 23.61>	ἐν καθαρῷ, ὅθι κύματ' ἐπ' ἠϊόνος κλύζεσκον:
<hom. il. 23.62>	εὖτε τὸν ὕπνος ἔμαρπτε λύων μελεδήματα θυμοῦ
<hom. il. 23.63>	νήδυμος ἀμφιχυθείς: μάλα γὰρ κάμε φαίδιμα γυῖα
<hom. il. 23.64>	̔́Εκτορ' ἐπαί̈σσων προτὶ ̓́Ιλιον ἠνεμόεσσαν:
<hom. il. 23.65>	ἦλθε δ' ἐπὶ ψυχὴ Πατροκλῆος δειλοῖο
<hom. il. 23.66>	πάντ' αὐτῷ μέγεθός τε καὶ ὄμματα κάλ' ἐϊκυῖα
<hom. il. 23.67>	καὶ φωνήν, καὶ τοῖα περὶ χροὶ̈ εἵματα ἕστο:
<hom. il. 23.68>	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
<hom. il. 23.69>	εὕδεις, αὐτὰρ ἐμεῖο λελασμένος ἔπλευ ̓Αχιλλεῦ.
<hom. il. 23.70>	οὐ μέν μευ ζώοντος ἀκήδεις, ἀλλὰ θανόντος:
<hom. il. 23.71>	θάπτέ με ὅττι τάχιστα πύλας ̓Αί̈δαο περήσω.
<hom. il. 23.72>	τῆλέ με εἴργουσι ψυχαὶ εἴδωλα καμόντων,
<hom. il. 23.73>	οὐδέ μέ πω μίσγεσθαι ὑπὲρ ποταμοῖο ἐῶσιν,
<hom. il. 23.74>	ἀλλ' αὔτως ἀλάλημαι ἀν' εὐρυπυλὲς ̓́Αϊδος δῶ.
<hom. il. 23.75>	καί μοι δὸς τὴν χεῖρ': ὀλοφύρομαι, οὐ γὰρ ἔτ' αὖτις
<hom. il. 23.76>	νίσομαι ἐξ ̓Αί̈δαο, ἐπήν με πυρὸς λελάχητε.
<hom. il. 23.77>	οὐ μὲν γὰρ ζωοί γε φίλων ἀπάνευθεν ἑταίρων
<hom. il. 23.78>	βουλὰς ἑζόμενοι βουλεύσομεν, ἀλλ' ἐμὲ μὲν κὴρ
<hom. il. 23.79>	ἀμφέχανε στυγερή, ἥ περ λάχε γιγνόμενόν περ:
<hom. il. 23.80>	καὶ δὲ σοὶ αὐτῷ μοῖρα, θεοῖς ἐπιείκελ' ̓Αχιλλεῦ,
<hom. il. 23.81>	τείχει ὕπο Τρώων εὐηφενέων ἀπολέσθαι.
<hom. il. 23.82>	ἄλλο δέ τοι ἐρέω καὶ ἐφήσομαι αἴ κε πίθηαι:
<hom. il. 23.83>	μὴ ἐμὰ σῶν ἀπάνευθε τιθήμεναι ὀστέ' ̓Αχιλλεῦ,
<hom. il. 23.84>	ἀλλ' ὁμοῦ ὡς ἐτράφημεν ἐν ὑμετέροισι δόμοισιν,
<hom. il. 23.85>	εὖτέ με τυτθὸν ἐόντα Μενοίτιος ἐξ ̓Οπόεντος
<hom. il. 23.86>	ἤγαγεν ὑμέτερόνδ' ἀνδροκτασίης ὕπο λυγρῆς,
<hom. il. 23.87>	ἤματι τῷ ὅτε παῖδα κατέκτανον ̓Αμφιδάμαντος
<hom. il. 23.88>	νήπιος οὐκ ἐθέλων ἀμφ' ἀστραγάλοισι χολωθείς:
<hom. il. 23.89>	ἔνθά με δεξάμενος ἐν δώμασιν ἱππότα Πηλεὺς
<hom. il. 23.90>	ἔτραφέ τ' ἐνδυκέως καὶ σὸν θεράποντ' ὀνόμηνεν:
<hom. il. 23.91>	ὣς δὲ καὶ ὀστέα νῶϊν ὁμὴ σορὸς ἀμφικαλύπτοι
<hom. il. 23.92>	χρύσεος ἀμφιφορεύς, τόν τοι πόρε πότνια μήτηρ.

<hom. il. 23.93>	τὸν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 23.94>	τίπτέ μοι ἠθείη κεφαλὴ δεῦρ' εἰλήλουθας
<hom. il. 23.95>	καί μοι ταῦτα ἕκαστ' ἐπιτέλλεαι; αὐτὰρ ἐγώ τοι
<hom. il. 23.96>	πάντα μάλ' ἐκτελέω καὶ πείσομαι ὡς σὺ κελεύεις.
<hom. il. 23.97>	ἀλλά μοι ἆσσον στῆθι: μίνυνθά περ ἀμφιβαλόντε
<hom. il. 23.98>	ἀλλήλους ὀλοοῖο τεταρπώμεσθα γόοιο.

<hom. il. 23.99>	ὣς ἄρα φωνήσας ὠρέξατο χερσὶ φίλῃσιν
<hom. il. 23.100>	οὐδ' ἔλαβε: ψυχὴ δὲ κατὰ χθονὸς ἠύ̈τε καπνὸς
<hom. il. 23.101>	ᾤχετο τετριγυῖα: ταφὼν δ' ἀνόρουσεν ̓Αχιλλεὺς
<hom. il. 23.102>	χερσί τε συμπλατάγησεν, ἔπος δ' ὀλοφυδνὸν ἔειπεν:
<hom. il. 23.103>	ὢ πόποι ἦ ῥά τίς ἐστι καὶ εἰν ̓Αί̈δαο δόμοισι
<hom. il. 23.104>	ψυχὴ καὶ εἴδωλον, ἀτὰρ φρένες οὐκ ἔνι πάμπαν:
<hom. il. 23.105>	παννυχίη γάρ μοι Πατροκλῆος δειλοῖο
<hom. il. 23.106>	ψυχὴ ἐφεστήκει γοόωσά τε μυρομένη τε,
<hom. il. 23.107>	καί μοι ἕκαστ' ἐπέτελλεν, ἔϊκτο δὲ θέσκελον αὐτῷ.

<hom. il. 23.108>	ὣς φάτο, τοῖσι δὲ πᾶσιν ὑφ' ἵμερον ὦρσε γόοιο:
<hom. il. 23.109>	μυρομένοισι δὲ τοῖσι φάνη ῥοδοδάκτυλος ̓Ηὼς
<hom. il. 23.110>	ἀμφὶ νέκυν ἐλεεινόν. ἀτὰρ κρείων ̓Αγαμέμνων
<hom. il. 23.111>	οὐρῆάς τ' ὄτρυνε καὶ ἀνέρας ἀξέμεν ὕλην
<hom. il. 23.112>	πάντοθεν ἐκ κλισιῶν: ἐπὶ δ' ἀνὴρ ἐσθλὸς ὀρώρει
<hom. il. 23.113>	Μηριόνης θεράπων ἀγαπήνορος ̓Ιδομενῆος.
<hom. il. 23.114>	οἳ δ' ἴσαν ὑλοτόμους πελέκεας ἐν χερσὶν ἔχοντες
<hom. il. 23.115>	σειράς τ' εὐπλέκτους: πρὸ δ' ἄρ' οὐρῆες κίον αὐτῶν.
<hom. il. 23.116>	πολλὰ δ' ἄναντα κάταντα πάραντά τε δόχμιά τ' ἦλθον:
<hom. il. 23.117>	ἀλλ' ὅτε δὴ κνημοὺς προσέβαν πολυπίδακος ̓́Ιδης,
<hom. il. 23.118>	αὐτίκ' ἄρα δρῦς ὑψικόμους ταναήκεϊ χαλκῷ
<hom. il. 23.119>	τάμνον ἐπειγόμενοι: ταὶ δὲ μεγάλα κτυπέουσαι
<hom. il. 23.120>	πῖπτον: τὰς μὲν ἔπειτα διαπλήσσοντες ̓Αχαιοὶ
<hom. il. 23.121>	ἔκδεον ἡμιόνων: ταὶ δὲ χθόνα ποσσὶ δατεῦντο
<hom. il. 23.122>	ἐλδόμεναι πεδίοιο διὰ ῥωπήϊα πυκνά.
<hom. il. 23.123>	πάντες δ' ὑλοτόμοι φιτροὺς φέρον: ὡς γὰρ ἀνώγει
<hom. il. 23.124>	Μηριόνης θεράπων ἀγαπήνορος ̓Ιδομενῆος.
<hom. il. 23.125>	κὰδ δ' ἄρ' ἐπ' ἀκτῆς βάλλον ἐπισχερώ, ἔνθ' ἄρ' ̓Αχιλλεὺς
<hom. il. 23.126>	φράσσατο Πατρόκλῳ μέγα ἠρίον ἠδὲ οἷ αὐτῷ.

<hom. il. 23.127>	αὐτὰρ ἐπεὶ πάντῃ παρακάββαλον ἄσπετον ὕλην
<hom. il. 23.128>	ἥατ' ἄρ' αὖθι μένοντες ἀολλέες. αὐτὰρ ̓Αχιλλεὺς
<hom. il. 23.129>	αὐτίκα Μυρμιδόνεσσι φιλοπτολέμοισι κέλευσε
<hom. il. 23.130>	χαλκὸν ζώννυσθαι, ζεῦξαι δ' ὑπ' ὄχεσφιν ἕκαστον
<hom. il. 23.131>	ἵππους: οἳ δ' ὄρνυντο καὶ ἐν τεύχεσσιν ἔδυνον,
<hom. il. 23.132>	ἂν δ' ἔβαν ἐν δίφροισι παραιβάται ἡνίοχοί τε,
<hom. il. 23.133>	πρόσθε μὲν ἱππῆες, μετὰ δὲ νέφος εἵπετο πεζῶν
<hom. il. 23.134>	μυρίοι: ἐν δὲ μέσοισι φέρον Πάτροκλον ἑταῖροι.
<hom. il. 23.135>	θριξὶ δὲ πάντα νέκυν καταείνυσαν, ἃς ἐπέβαλλον
<hom. il. 23.136>	κειρόμενοι: ὄπιθεν δὲ κάρη ἔχε δῖος ̓Αχιλλεὺς
<hom. il. 23.137>	ἀχνύμενος: ἕταρον γὰρ ἀμύμονα πέμπ' ̓́Αϊδος δέ.

<hom. il. 23.138>	οἳ δ' ὅτε χῶρον ἵκανον ὅθί σφισι πέφραδ' ̓Αχιλλεὺς
<hom. il. 23.139>	κάτθεσαν, αἶψα δέ οἱ μενοεικέα νήεον ὕλην.
<hom. il. 23.140>	ἔνθ' αὖτ' ἄλλ' ἐνόησε ποδάρκης δῖος ̓Αχιλλεύς:
<hom. il. 23.141>	στὰς ἀπάνευθε πυρῆς ξανθὴν ἀπεκείρατο χαίτην,
<hom. il. 23.142>	τήν ῥα Σπερχειῷ ποταμῷ τρέφε τηλεθόωσαν:
<hom. il. 23.143>	ὀχθήσας δ' ἄρα εἶπεν ἰδὼν ἐπὶ οἴνοπα πόντον:
<hom. il. 23.144>	Σπερχεί' ἄλλως σοί γε πατὴρ ἠρήσατο Πηλεὺς
<hom. il. 23.145>	κεῖσέ με νοστήσαντα φίλην ἐς πατρίδα γαῖαν
<hom. il. 23.146>	σοί τε κόμην κερέειν ῥέξειν θ' ἱερὴν ἑκατόμβην,
<hom. il. 23.147>	πεντήκοντα δ' ἔνορχα παρ' αὐτόθι μῆλ' ἱερεύσειν
<hom. il. 23.148>	ἐς πηγάς, ὅθι τοι τέμενος βωμός τε θυήεις.
<hom. il. 23.149>	ὣς ἠρᾶθ' ὃ γέρων, σὺ δέ οἱ νόον οὐκ ἐτέλεσσας.
<hom. il. 23.150>	νῦν δ' ἐπεὶ οὐ νέομαί γε φίλην ἐς πατρίδα γαῖαν
<hom. il. 23.151>	Πατρόκλῳ ἥρωϊ κόμην ὀπάσαιμι φέρεσθαι.

<hom. il. 23.152>	ὣς εἰπὼν ἐν χερσὶ κόμην ἑτάροιο φίλοιο
<hom. il. 23.153>	θῆκεν, τοῖσι δὲ πᾶσιν ὑφ' ἵμερον ὦρσε γόοιο.
<hom. il. 23.154>	καί νύ κ' ὀδυρομένοισιν ἔδυ φάος ἠελίοιο
<hom. il. 23.155>	εἰ μὴ ̓Αχιλλεὺς αἶψ' ̓Αγαμέμνονι εἶπε παραστάς:
<hom. il. 23.156>	̓Ατρεί̈δη, σοὶ γάρ τε μάλιστά γε λαὸς ̓Αχαιῶν
<hom. il. 23.157>	πείσονται μύθοισι, γόοιο μὲν ἔστι καὶ ἆσαι,
<hom. il. 23.158>	νῦν δ' ἀπὸ πυρκαϊῆς σκέδασον καὶ δεῖπνον ἄνωχθι
<hom. il. 23.159>	ὅπλεσθαι: τάδε δ' ἀμφὶ πονησόμεθ' οἷσι μάλιστα
<hom. il. 23.160>	κήδεός ἐστι νέκυς: παρὰ δ' οἵ τ' ἀγοὶ ἄμμι μενόντων.

<hom. il. 23.161>	αὐτὰρ ἐπεὶ τό γ' ἄκουσεν ἄναξ ἀνδρῶν ̓Αγαμέμνων,
<hom. il. 23.162>	αὐτίκα λαὸν μὲν σκέδασεν κατὰ νῆας ἐί̈σας,
<hom. il. 23.163>	κηδεμόνες δὲ παρ' αὖθι μένον καὶ νήεον ὕλην,
<hom. il. 23.164>	ποίησαν δὲ πυρὴν ἑκατόμπεδον ἔνθα καὶ ἔνθα,
<hom. il. 23.165>	ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ.
<hom. il. 23.166>	πολλὰ δὲ ἴφια μῆλα καὶ εἰλίποδας ἕλικας βοῦς
<hom. il. 23.167>	πρόσθε πυρῆς ἔδερόν τε καὶ ἄμφεπον: ἐκ δ' ἄρα πάντων
<hom. il. 23.168>	δημὸν ἑλὼν ἐκάλυψε νέκυν μεγάθυμος ̓Αχιλλεὺς
<hom. il. 23.169>	ἐς πόδας ἐκ κεφαλῆς, περὶ δὲ δρατὰ σώματα νήει.
<hom. il. 23.170>	ἐν δ' ἐτίθει μέλιτος καὶ ἀλείφατος ἀμφιφορῆας
<hom. il. 23.171>	πρὸς λέχεα κλίνων: πίσυρας δ' ἐριαύχενας ἵππους
<hom. il. 23.172>	ἐσσυμένως ἐνέβαλλε πυρῇ μεγάλα στεναχίζων.
<hom. il. 23.173>	ἐννέα τῷ γε ἄνακτι τραπεζῆες κύνες ἦσαν,
<hom. il. 23.174>	καὶ μὲν τῶν ἐνέβαλλε πυρῇ δύο δειροτομήσας,
<hom. il. 23.175>	δώδεκα δὲ Τρώων μεγαθύμων υἱέας ἐσθλοὺς
<hom. il. 23.176>	χαλκῷ δηϊόων: κακὰ δὲ φρεσὶ μήδετο ἔργα:
<hom. il. 23.177>	ἐν δὲ πυρὸς μένος ἧκε σιδήρεον ὄφρα νέμοιτο.
<hom. il. 23.178>	ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:
<hom. il. 23.179>	χαῖρέ μοι ὦ Πάτροκλε καὶ εἰν ̓Αί̈δαο δόμοισι:
<hom. il. 23.180>	πάντα γὰρ ἤδη τοι τελέω τὰ πάροιθεν ὑπέστην,
<hom. il. 23.181>	δώδεκα μὲν Τρώων μεγαθύμων υἱέας ἐσθλοὺς
<hom. il. 23.182>	τοὺς ἅμα σοὶ πάντας πῦρ ἐσθίει: ̔́Εκτορα δ' οὔ τι
<hom. il. 23.183>	δώσω Πριαμίδην πυρὶ δαπτέμεν, ἀλλὰ κύνεσσιν.

<hom. il. 23.184>	ὣς φάτ' ἀπειλήσας: τὸν δ' οὐ κύνες ἀμφεπένοντο,
<hom. il. 23.185>	ἀλλὰ κύνας μὲν ἄλαλκε Διὸς θυγάτηρ ̓Αφροδίτη
<hom. il. 23.186>	ἤματα καὶ νύκτας, ῥοδόεντι δὲ χρῖεν ἐλαίῳ
<hom. il. 23.187>	ἀμβροσίῳ, ἵνα μή μιν ἀποδρύφοι ἑλκυστάζων.
<hom. il. 23.188>	τῷ δ' ἐπὶ κυάνεον νέφος ἤγαγε Φοῖβος ̓Απόλλων
<hom. il. 23.189>	οὐρανόθεν πεδίον δέ, κάλυψε δὲ χῶρον ἅπαντα
<hom. il. 23.190>	ὅσσον ἐπεῖχε νέκυς, μὴ πρὶν μένος ἠελίοιο
<hom. il. 23.191>	σκήλει' ἀμφὶ περὶ χρόα ἴνεσιν ἠδὲ μέλεσσιν.

<hom. il. 23.192>	οὐδὲ πυρὴ Πατρόκλου ἐκαίετο τεθνηῶτος:
<hom. il. 23.193>	ἔνθ' αὖτ' ἀλλ' ἐνόησε ποδάρκης δῖος ̓Αχιλλεύς:
<hom. il. 23.194>	στὰς ἀπάνευθε πυρῆς δοιοῖς ἠρᾶτ' ἀνέμοισι
<hom. il. 23.195>	Βορέῃ καὶ Ζεφύρῳ, καὶ ὑπίσχετο ἱερὰ καλά:
<hom. il. 23.196>	πολλὰ δὲ καὶ σπένδων χρυσέῳ δέπαϊ λιτάνευεν
<hom. il. 23.197>	ἐλθέμεν, ὄφρα τάχιστα πυρὶ φλεγεθοίατο νεκροί,
<hom. il. 23.198>	ὕλη τε σεύαιτο καήμεναι. ὦκα δὲ ̓͂Ιρις
<hom. il. 23.199>	ἀράων ἀί̈ουσα μετάγγελος ἦλθ' ἀνέμοισιν.
<hom. il. 23.200>	οἳ μὲν ἄρα Ζεφύροιο δυσαέος ἀθρόοι ἔνδον
<hom. il. 23.201>	εἰλαπίνην δαίνυντο: θέουσα δὲ ̓͂Ιρις ἐπέστη
<hom. il. 23.202>	βηλῷ ἔπι λιθέῳ: τοὶ δ' ὡς ἴδον ὀφθαλμοῖσι
<hom. il. 23.203>	πάντες ἀνήϊξαν, κάλεόν τέ μιν εἰς ἓ ἕκαστος:
<hom. il. 23.204>	ἣ δ' αὖθ' ἕζεσθαι μὲν ἀνήνατο, εἶπε δὲ μῦθον:
<hom. il. 23.205>	οὐχ ἕδος: εἶμι γὰρ αὖτις ἐπ' ̓Ωκεανοῖο ῥέεθρα
<hom. il. 23.206>	Αἰθιόπων ἐς γαῖαν, ὅθι ῥέζους' ἑκατόμβας
<hom. il. 23.207>	ἀθανάτοις, ἵνα δὴ καὶ ἐγὼ μεταδαίσομαι ἱρῶν.
<hom. il. 23.208>	ἀλλ' ̓Αχιλεὺς Βορέην ἠδὲ Ζέφυρον κελαδεινὸν
<hom. il. 23.209>	ἐλθεῖν ἀρᾶται, καὶ ὑπίσχεται ἱερὰ καλά,
<hom. il. 23.210>	ὄφρα πυρὴν ὄρσητε καήμεναι, ᾗ ἔνι κεῖται
<hom. il. 23.211>	Πάτροκλος, τὸν πάντες ἀναστενάχουσιν ̓Αχαιοί.

<hom. il. 23.212>	ἣ μὲν ἄρ' ὣς εἰποῦς' ἀπεβήσετο, τοὶ δ' ὀρέοντο
<hom. il. 23.213>	ἠχῇ θεσπεσίῃ νέφεα κλονέοντε πάροιθεν.
<hom. il. 23.214>	αἶψα δὲ πόντον ἵκανον ἀήμεναι, ὦρτο δὲ κῦμα
<hom. il. 23.215>	πνοιῇ ὕπο λιγυρῇ: Τροίην δ' ἐρίβωλον ἱκέσθην,
<hom. il. 23.216>	ἐν δὲ πυρῇ πεσέτην, μέγα δ' ἴαχε θεσπιδαὲς πῦρ.
<hom. il. 23.217>	παννύχιοι δ' ἄρα τοί γε πυρῆς ἄμυδις φλόγ' ἔβαλλον
<hom. il. 23.218>	φυσῶντες λιγέως: ὃ δὲ πάννυχος ὠκὺς ̓Αχιλλεὺς
<hom. il. 23.219>	χρυσέου ἐκ κρητῆρος ἑλὼν δέπας ἀμφικύπελλον
<hom. il. 23.220>	οἶνον ἀφυσσόμενος χαμάδις χέε, δεῦε δὲ γαῖαν
<hom. il. 23.221>	ψυχὴν κικλήσκων Πατροκλῆος δειλοῖο.
<hom. il. 23.222>	ὡς δὲ πατὴρ οὗ παιδὸς ὀδύρεται ὀστέα καίων
<hom. il. 23.223>	νυμφίου, ὅς τε θανὼν δειλοὺς ἀκάχησε τοκῆας,
<hom. il. 23.224>	ὣς ̓Αχιλεὺς ἑτάροιο ὀδύρετο ὀστέα καίων,
<hom. il. 23.225>	ἑρπύζων παρὰ πυρκαϊὴν ἁδινὰ στεναχίζων.

<hom. il. 23.226>	ἦμος δ' ἑωσφόρος εἶσι φόως ἐρέων ἐπὶ γαῖαν,
<hom. il. 23.227>	ὅν τε μέτα κροκόπεπλος ὑπεὶρ ἅλα κίδναται ἠώς,
<hom. il. 23.228>	τῆμος πυρκαϊὴ ἐμαραίνετο, παύσατο δὲ φλόξ.
<hom. il. 23.229>	οἳ δ' ἄνεμοι πάλιν αὖτις ἔβαν οἶκον δὲ νέεσθαι
<hom. il. 23.230>	Θρηί̈κιον κατὰ πόντον: ὃ δ' ἔστενεν οἴδματι θύων.
<hom. il. 23.231>	Πηλεί̈δης δ' ἀπὸ πυρκαϊῆς ἑτέρωσε λιασθεὶς
<hom. il. 23.232>	κλίνθη κεκμηώς, ἐπὶ δὲ γλυκὺς ὕπνος ὄρουσεν:
<hom. il. 23.233>	οἳ δ' ἀμφ' ̓Ατρεί̈ωνα ἀολλέες ἠγερέθοντο:
<hom. il. 23.234>	τῶν μιν ἐπερχομένων ὅμαδος καὶ δοῦπος ἔγειρεν,
<hom. il. 23.235>	ἕζετο δ' ὀρθωθεὶς καί σφεας πρὸς μῦθον ἔειπεν:
<hom. il. 23.236>	̓Ατρεί̈δη τε καὶ ἄλλοι ἀριστῆες Παναχαιῶν,
<hom. il. 23.237>	πρῶτον μὲν κατὰ πυρκαϊὴν σβέσατ' αἴθοπι οἴνῳ
<hom. il. 23.238>	πᾶσαν, ὁπόσσον ἐπέσχε πυρὸς μένος: αὐτὰρ ἔπειτα
<hom. il. 23.239>	ὀστέα Πατρόκλοιο Μενοιτιάδαο λέγωμεν
<hom. il. 23.240>	εὖ διαγιγνώσκοντες: ἀριφραδέα δὲ τέτυκται:
<hom. il. 23.241>	ἐν μέσσῃ γὰρ ἔκειτο πυρῇ, τοὶ δ' ἄλλοι ἄνευθεν
<hom. il. 23.242>	ἐσχατιῇ καίοντ' ἐπιμὶξ ἵπποι τε καὶ ἄνδρες.
<hom. il. 23.243>	καὶ τὰ μὲν ἐν χρυσέῃ φιάλῃ καὶ δίπλακι δημῷ
<hom. il. 23.244>	θείομεν, εἰς ὅ κεν αὐτὸς ἐγὼν ̓́Αϊδι κεύθωμαι.
<hom. il. 23.245>	τύμβον δ' οὐ μάλα πολλὸν ἐγὼ πονέεσθαι ἄνωγα,
<hom. il. 23.246>	ἀλλ' ἐπιεικέα τοῖον: ἔπειτα δὲ καὶ τὸν ̓Αχαιοὶ
<hom. il. 23.247>	εὐρύν θ' ὑψηλόν τε τιθήμεναι, οἵ κεν ἐμεῖο
<hom. il. 23.248>	δεύτεροι ἐν νήεσσι πολυκλήϊσι λίπησθε.

<hom. il. 23.249>	ὣς ἔφαθ', οἳ δ' ἐπίθοντο ποδώκεϊ Πηλεί̈ωνι.
<hom. il. 23.250>	πρῶτον μὲν κατὰ πυρκαϊὴν σβέσαν αἴθοπι οἴνῳ
<hom. il. 23.251>	ὅσσον ἐπὶ φλὸξ ἦλθε, βαθεῖα δὲ κάππεσε τέφρη:
<hom. il. 23.252>	κλαίοντες δ' ἑτάροιο ἐνηέος ὀστέα λευκὰ
<hom. il. 23.253>	ἄλλεγον ἐς χρυσέην φιάλην καὶ δίπλακα δημόν,
<hom. il. 23.254>	ἐν κλισίῃσι δὲ θέντες ἑανῷ λιτὶ κάλυψαν:
<hom. il. 23.255>	τορνώσαντο δὲ σῆμα θεμείλιά τε προβάλοντο
<hom. il. 23.256>	ἀμφὶ πυρήν: εἶθαρ δὲ χυτὴν ἐπὶ γαῖαν ἔχευαν,
<hom. il. 23.257>	χεύαντες δὲ τὸ σῆμα πάλιν κίον. αὐτὰρ ̓Αχιλλεὺς
<hom. il. 23.258>	αὐτοῦ λαὸν ἔρυκε καὶ ἵζανεν εὐρὺν ἀγῶνα,
<hom. il. 23.259>	νηῶν δ' ἔκφερ' ἄεθλα λέβητάς τε τρίποδάς τε
<hom. il. 23.260>	ἵππους θ' ἡμιόνους τε βοῶν τ' ἴφθιμα κάρηνα,
<hom. il. 23.261>	ἠδὲ γυναῖκας ἐϋζώνους πολιόν τε σίδηρον.

<hom. il. 23.262>	ἱππεῦσιν μὲν πρῶτα ποδώκεσιν ἀγλά' ἄεθλα
<hom. il. 23.263>	θῆκε γυναῖκα ἄγεσθαι ἀμύμονα ἔργα ἰδυῖαν
<hom. il. 23.264>	καὶ τρίποδ' ὠτώεντα δυωκαιεικοσίμετρον
<hom. il. 23.265>	τῷ πρώτῳ: ἀτὰρ αὖ τῷ δευτέρῳ ἵππον ἔθηκεν
<hom. il. 23.266>	ἑξέτε' ἀδμήτην βρέφος ἡμίονον κυέουσαν:
<hom. il. 23.267>	αὐτὰρ τῷ τριτάτῳ ἄπυρον κατέθηκε λέβητα
<hom. il. 23.268>	καλὸν τέσσαρα μέτρα κεχανδότα λευκὸν ἔτ' αὔτως:
<hom. il. 23.269>	τῷ δὲ τετάρτῳ θῆκε δύω χρυσοῖο τάλαντα,
<hom. il. 23.270>	πέμπτῳ δ' ἀμφίθετον φιάλην ἀπύρωτον ἔθηκε.
<hom. il. 23.271>	στῆ δ' ὀρθὸς καὶ μῦθον ἐν ̓Αργείοισιν ἔειπεν:
<hom. il. 23.272>	̓Ατρεί̈δη τε καὶ ἄλλοι ἐϋκνήμιδες ̓Αχαιοὶ
<hom. il. 23.273>	ἱππῆας τάδ' ἄεθλα δεδεγμένα κεῖτ' ἐν ἀγῶνι.
<hom. il. 23.274>	εἰ μὲν νῦν ἐπὶ ἄλλῳ ἀεθλεύοιμεν ̓Αχαιοὶ
<hom. il. 23.275>	ἦ τ' ἂν ἐγὼ τὰ πρῶτα λαβὼν κλισίην δὲ φεροίμην.
<hom. il. 23.276>	ἴστε γὰρ ὅσσον ἐμοὶ ἀρετῇ περιβάλλετον ἵπποι:
<hom. il. 23.277>	ἀθάνατοί τε γάρ εἰσι, Ποσειδάων δὲ πόρ' αὐτοὺς
<hom. il. 23.278>	πατρὶ ἐμῷ Πηλῆϊ, ὃ δ' αὖτ' ἐμοὶ ἐγγυάλιξεν.
<hom. il. 23.279>	ἀλλ' ἤτοι μὲν ἐγὼ μενέω καὶ μώνυχες ἵπποι:
<hom. il. 23.280>	τοίου γὰρ κλέος ἐσθλὸν ἀπώλεσαν ἡνιόχοιο
<hom. il. 23.281>	ἠπίου, ὅς σφωϊν μάλα πολλάκις ὑγρὸν ἔλαιον
<hom. il. 23.282>	χαιτάων κατέχευε λοέσσας ὕδατι λευκῷ.
<hom. il. 23.283>	τὸν τώ γ' ἑσταότες πενθείετον, οὔδεϊ δέ σφι
<hom. il. 23.284>	χαῖται ἐρηρέδαται, τὼ δ' ἕστατον ἀχνυμένω κῆρ.
<hom. il. 23.285>	ἄλλοι δὲ στέλλεσθε κατὰ στρατόν, ὅς τις ̓Αχαιῶν
<hom. il. 23.286>	ἵπποισίν τε πέποιθε καὶ ἅρμασι κολλητοῖσιν.

<hom. il. 23.287>	ὣς φάτο Πηλεί̈δης, ταχέες δ' ἱππῆες ἄγερθεν.
<hom. il. 23.288>	ὦρτο πολὺ πρῶτος μὲν ἄναξ ἀνδρῶν Εὔμηλος
<hom. il. 23.289>	̓Αδμήτου φίλος υἱός, ὃς ἱπποσύνῃ ἐκέκαστο:
<hom. il. 23.290>	τῷ δ' ἐπὶ Τυδεί̈δης ὦρτο κρατερὸς Διομήδης,
<hom. il. 23.291>	ἵππους δὲ Τρῳοὺς ὕπαγε ζυγόν, οὕς ποτ' ἀπηύρα
<hom. il. 23.292>	Αἰνείαν, ἀτὰρ αὐτὸν ὑπεξεσάωσεν ̓Απόλλων.
<hom. il. 23.293>	τῷ δ' ἄρ' ἐπ' ̓Ατρεί̈δης ὦρτο ξανθὸς Μενέλαος
<hom. il. 23.294>	διογενής, ὑπὸ δὲ ζυγὸν ἤγαγεν ὠκέας ἵππους
<hom. il. 23.295>	Αἴθην τὴν ̓Αγαμεμνονέην τὸν ἑόν τε Πόδαργον:
<hom. il. 23.296>	τὴν ̓Αγαμέμνονι δῶκ' ̓Αγχισιάδης ̓Εχέπωλος
<hom. il. 23.297>	δῶρ', ἵνα μή οἱ ἕποιθ' ὑπὸ ̓́Ιλιον ἠνεμόεσσαν,
<hom. il. 23.298>	ἀλλ' αὐτοῦ τέρποιτο μένων: μέγα γάρ οἱ ἔδωκε
<hom. il. 23.299>	Ζεὺς ἄφενος, ναῖεν δ' ὅ γ' ἐν εὐρυχόρῳ Σικυῶνι:
<hom. il. 23.300>	τὴν ὅ γ' ὑπὸ ζυγὸν ἦγε μέγα δρόμου ἰσχανόωσαν.
<hom. il. 23.301>	̓Αντίλοχος δὲ τέταρτος ἐύ̈τριχας ὁπλίσαθ' ἵππους,
<hom. il. 23.302>	Νέστορος ἀγλαὸς υἱὸς ὑπερθύμοιο ἄνακτος
<hom. il. 23.303>	τοῦ Νηληϊάδαο: Πυλοιγενέες δέ οἱ ἵπποι
<hom. il. 23.304>	ὠκύποδες φέρον ἅρμα: πατὴρ δέ οἱ ἄγχι παραστὰς
<hom. il. 23.305>	μυθεῖτ' εἰς ἀγαθὰ φρονέων νοέοντι καὶ αὐτῷ:
<hom. il. 23.306>	̓Αντίλοχ' ἤτοι μέν σε νέον περ ἐόντ' ἐφίλησαν
<hom. il. 23.307>	Ζεύς τε Ποσειδάων τε, καὶ ἱπποσύνας ἐδίδαξαν
<hom. il. 23.308>	παντοίας: τὼ καί σε διδασκέμεν οὔ τι μάλα χρεώ:
<hom. il. 23.309>	οἶσθα γὰρ εὖ περὶ τέρμαθ' ἑλισσέμεν: ἀλλά τοι ἵπποι
<hom. il. 23.310>	βάρδιστοι θείειν: τώ τ' οἴω λοίγι' ἔσεσθαι.
<hom. il. 23.311>	τῶν δ' ἵπποι μὲν ἔασιν ἀφάρτεροι, οὐδὲ μὲν αὐτοὶ
<hom. il. 23.312>	πλείονα ἴσασιν σέθεν αὐτοῦ μητίσασθαι.
<hom. il. 23.313>	ἀλλ' ἄγε δὴ σὺ φίλος μῆτιν ἐμβάλλεο θυμῷ
<hom. il. 23.314>	παντοίην, ἵνα μή σε παρεκπροφύγῃσιν ἄεθλα.
<hom. il. 23.315>	μήτι τοι δρυτόμος μέγ' ἀμείνων ἠὲ βίηφι:
<hom. il. 23.316>	μήτι δ' αὖτε κυβερνήτης ἐνὶ οἴνοπι πόντῳ
<hom. il. 23.317>	νῆα θοὴν ἰθύνει ἐρεχθομένην ἀνέμοισι:
<hom. il. 23.318>	μήτι δ' ἡνίοχος περιγίγνεται ἡνιόχοιο.
<hom. il. 23.319>	ἀλλ' ὃς μέν θ' ἵπποισι καὶ ἅρμασιν οἷσι πεποιθὼς
<hom. il. 23.320>	ἀφραδέως ἐπὶ πολλὸν ἑλίσσεται ἔνθα καὶ ἔνθα,
<hom. il. 23.321>	ἵπποι δὲ πλανόωνται ἀνὰ δρόμον, οὐδὲ κατίσχει:
<hom. il. 23.322>	ὃς δέ κε κέρδεα εἰδῇ ἐλαύνων ἥσσονας ἵππους,
<hom. il. 23.323>	αἰεὶ τέρμ' ὁρόων στρέφει ἐγγύθεν, οὐδέ ἑ λήθει
<hom. il. 23.324>	ὅππως τὸ πρῶτον τανύσῃ βοέοισιν ἱμᾶσιν,
<hom. il. 23.325>	ἀλλ' ἔχει ἀσφαλέως καὶ τὸν προὔχοντα δοκεύει.
<hom. il. 23.326>	σῆμα δέ τοι ἐρέω μάλ' ἀριφραδές, οὐδέ σε λήσει.
<hom. il. 23.327>	ἕστηκε ξύλον αὖον ὅσον τ' ὄργυι' ὑπὲρ αἴης
<hom. il. 23.328>	ἢ δρυὸς ἢ πεύκης: τὸ μὲν οὐ καταπύθεται ὄμβρῳ,
<hom. il. 23.329>	λᾶε δὲ τοῦ ἑκάτερθεν ἐρηρέδαται δύο λευκὼ
<hom. il. 23.330>	ἐν ξυνοχῇσιν ὁδοῦ, λεῖος δ' ἱππόδρομος ἀμφὶς
<hom. il. 23.331>	ἤ τευ σῆμα βροτοῖο πάλαι κατατεθνηῶτος,
<hom. il. 23.332>	ἢ τό γε νύσσα τέτυκτο ἐπὶ προτέρων ἀνθρώπων,
<hom. il. 23.333>	καὶ νῦν τέρματ' ἔθηκε ποδάρκης δῖος ̓Αχιλλεύς.
<hom. il. 23.334>	τῷ σὺ μάλ' ἐγχρίμψας ἐλάαν σχεδὸν ἅρμα καὶ ἵππους,
<hom. il. 23.335>	αὐτὸς δὲ κλινθῆναι ἐϋπλέκτῳ ἐνὶ δίφρῳ
<hom. il. 23.336>	ἦκ' ἐπ' ἀριστερὰ τοῖιν: ἀτὰρ τὸν δεξιὸν ἵππον
<hom. il. 23.337>	κένσαι ὁμοκλήσας, εἶξαί τέ οἱ ἡνία χερσίν.
<hom. il. 23.338>	ἐν νύσσῃ δέ τοι ἵππος ἀριστερὸς ἐγχριμφθήτω,
<hom. il. 23.339>	ὡς ἄν τοι πλήμνη γε δοάσσεται ἄκρον ἱκέσθαι
<hom. il. 23.340>	κύκλου ποιητοῖο: λίθου δ' ἀλέασθαι ἐπαυρεῖν,
<hom. il. 23.341>	μή πως ἵππους τε τρώσῃς κατά θ' ἅρματα ἄξῃς:
<hom. il. 23.342>	χάρμα δὲ τοῖς ἄλλοισιν, ἐλεγχείη δὲ σοὶ αὐτῷ
<hom. il. 23.343>	ἔσσεται: ἀλλὰ φίλος φρονέων πεφυλαγμένος εἶναι.
<hom. il. 23.344>	εἰ γάρ κ' ἐν νύσσῃ γε παρεξελάσῃσθα διώκων,
<hom. il. 23.345>	οὐκ ἔσθ' ὅς κέ ς' ἕλῃσι μετάλμενος οὐδὲ παρέλθῃ,
<hom. il. 23.346>	οὐδ' εἴ κεν μετόπισθεν ̓Αρίονα δῖον ἐλαύνοι
<hom. il. 23.347>	̓Αδρήστου ταχὺν ἵππον, ὃς ἐκ θεόφιν γένος ἦεν,
<hom. il. 23.348>	ἢ τοὺς Λαομέδοντος, οἳ ἐνθάδε γ' ἔτραφεν ἐσθλοί.

<hom. il. 23.349>	ὣς εἰπὼν Νέστωρ Νηλήϊος ἂψ ἐνὶ χώρῃ
<hom. il. 23.350>	ἕζετ', ἐπεὶ ᾧ παιδὶ ἑκάστου πείρατ' ἔειπε.

<hom. il. 23.351>	Μηριόνης δ' ἄρα πέμπτος ἐύ̈τριχας ὁπλίσαθ' ἵππους.
<hom. il. 23.352>	ἂν δ' ἔβαν ἐς δίφρους, ἐν δὲ κλήρους ἐβάλοντο:
<hom. il. 23.353>	πάλλ' ̓Αχιλεύς, ἐκ δὲ κλῆρος θόρε Νεστορίδαο
<hom. il. 23.354>	̓Αντιλόχου: μετὰ τὸν δ' ἔλαχε κρείων Εὔμηλος:
<hom. il. 23.355>	τῷ δ' ἄρ' ἐπ' ̓Ατρεί̈δης δουρὶ κλειτὸς Μενέλαος,
<hom. il. 23.356>	τῷ δ' ἐπὶ Μηριόνης λάχ' ἐλαυνέμεν: ὕστατος αὖτε
<hom. il. 23.357>	Τυδεί̈δης ὄχ' ἄριστος ἐὼν λάχ' ἐλαυνέμεν ἵππους.
<hom. il. 23.358>	στὰν δὲ μεταστοιχί, σήμηνε δὲ τέρματ' ̓Αχιλλεὺς
<hom. il. 23.359>	τηλόθεν ἐν λείῳ πεδίῳ: παρὰ δὲ σκοπὸν εἷσεν
<hom. il. 23.360>	ἀντίθεον Φοίνικα ὀπάονα πατρὸς ἑοῖο,
<hom. il. 23.361>	ὡς μεμνέῳτο δρόμους καὶ ἀληθείην ἀποείποι.

<hom. il. 23.362>	οἳ δ' ἅμα πάντες ἐφ' ἵπποιιν μάστιγας ἄειραν,
<hom. il. 23.363>	πέπληγόν θ' ἱμᾶσιν, ὁμόκλησάν τ' ἐπέεσσιν
<hom. il. 23.364>	ἐσσυμένως: οἳ δ' ὦκα διέπρησσον πεδίοιο
<hom. il. 23.365>	νόσφι νεῶν ταχέως: ὑπὸ δὲ στέρνοισι κονίη
<hom. il. 23.366>	ἵστατ' ἀειρομένη ὥς τε νέφος ἠὲ θύελλα,
<hom. il. 23.367>	χαῖται δ' ἐρρώοντο μετὰ πνοιῇς ἀνέμοιο.
<hom. il. 23.368>	ἅρματα δ' ἄλλοτε μὲν χθονὶ πίλνατο πουλυβοτείρῃ,
<hom. il. 23.369>	ἄλλοτε δ' ἀί̈ξασκε μετήορα: τοὶ δ' ἐλατῆρες
<hom. il. 23.370>	ἕστασαν ἐν δίφροισι, πάτασσε δὲ θυμὸς ἑκάστου
<hom. il. 23.371>	νίκης ἱεμένων: κέκλοντο δὲ οἷσιν ἕκαστος
<hom. il. 23.372>	ἵπποις, οἳ δ' ἐπέτοντο κονίοντες πεδίοιο.

<hom. il. 23.373>	ἀλλ' ὅτε δὴ πύματον τέλεον δρόμον ὠκέες ἵπποι
<hom. il. 23.374>	ἂψ ἐφ' ἁλὸς πολιῆς, τότε δὴ ἀρετή γε ἑκάστου
<hom. il. 23.375>	φαίνετ', ἄφαρ δ' ἵπποισι τάθη δρόμος: ὦκα δ' ἔπειτα
<hom. il. 23.376>	αἳ Φηρητιάδαο ποδώκεες ἔκφερον ἵπποι.
<hom. il. 23.377>	τὰς δὲ μετ' ἐξέφερον Διομήδεος ἄρσενες ἵπποι
<hom. il. 23.378>	Τρώϊοι, οὐδέ τι πολλὸν ἄνευθ' ἔσαν, ἀλλὰ μάλ' ἐγγύς:
<hom. il. 23.379>	αἰεὶ γὰρ δίφρου ἐπιβησομένοισιν ἐί̈κτην,
<hom. il. 23.380>	πνοιῇ δ' Εὐμήλοιο μετάφρενον εὐρέε τ' ὤμω
<hom. il. 23.381>	θέρμετ': ἐπ' αὐτῷ γὰρ κεφαλὰς καταθέντε πετέσθην.
<hom. il. 23.382>	καί νύ κεν ἢ παρέλασς' ἢ ἀμφήριστον ἔθηκεν,
<hom. il. 23.383>	εἰ μὴ Τυδέος υἷϊ κοτέσσατο Φοῖβος ̓Απόλλων,
<hom. il. 23.384>	ὅς ῥά οἱ ἐκ χειρῶν ἔβαλεν μάστιγα φαεινήν.
<hom. il. 23.385>	τοῖο δ' ἀπ' ὀφθαλμῶν χύτο δάκρυα χωομένοιο,
<hom. il. 23.386>	οὕνεκα τὰς μὲν ὅρα ἔτι καὶ πολὺ μᾶλλον ἰούσας,
<hom. il. 23.387>	οἳ δέ οἱ ἐβλάφθησαν ἄνευ κέντροιο θέοντες.
<hom. il. 23.388>	οὐδ' ἄρ' ̓Αθηναίην ἐλεφηράμενος λάθ' ̓Απόλλων
<hom. il. 23.389>	Τυδεί̈δην, μάλα δ' ὦκα μετέσσυτο ποιμένα λαῶν,
<hom. il. 23.390>	δῶκε δέ οἱ μάστιγα, μένος δ' ἵπποισιν ἐνῆκεν:
<hom. il. 23.391>	ἣ δὲ μετ' ̓Αδμήτου υἱὸν κοτέους' ἐβεβήκει,
<hom. il. 23.392>	ἵππειον δέ οἱ ἦξε θεὰ ζυγόν: αἳ δέ οἱ ἵπποι
<hom. il. 23.393>	ἀμφὶς ὁδοῦ δραμέτην, ῥυμὸς δ' ἐπὶ γαῖαν ἐλύσθη.
<hom. il. 23.394>	αὐτὸς δ' ἐκ δίφροιο παρὰ τροχὸν ἐξεκυλίσθη,
<hom. il. 23.395>	ἀγκῶνάς τε περιδρύφθη στόμα τε ῥῖνάς τε,
<hom. il. 23.396>	θρυλίχθη δὲ μέτωπον ἐπ' ὀφρύσι: τὼ δέ οἱ ὄσσε
<hom. il. 23.397>	δακρυόφι πλῆσθεν, θαλερὴ δέ οἱ ἔσχετο φωνή.
<hom. il. 23.398>	Τυδεί̈δης δὲ παρατρέψας ἔχε μώνυχας ἵππους,
<hom. il. 23.399>	πολλὸν τῶν ἄλλων ἐξάλμενος: ἐν γὰρ ̓Αθήνη
<hom. il. 23.400>	ἵπποις ἧκε μένος καὶ ἐπ' αὐτῷ κῦδος ἔθηκε.
<hom. il. 23.401>	τῷ δ' ἄρ' ἐπ' ̓Ατρεί̈δης εἶχε ξανθὸς Μενέλαος.
<hom. il. 23.402>	̓Αντίλοχος δ' ἵπποισιν ἐκέκλετο πατρὸς ἑοῖο:
<hom. il. 23.403>	ἔμβητον καὶ σφῶϊ: τιταίνετον ὅττι τάχιστα.
<hom. il. 23.404>	ἤτοι μὲν κείνοισιν ἐριζέμεν οὔ τι κελεύω
<hom. il. 23.405>	Τυδεί̈δεω ἵπποισι δαί̈φρονος, οἷσιν ̓Αθήνη
<hom. il. 23.406>	νῦν ὤρεξε τάχος καὶ ἐπ' αὐτῷ κῦδος ἔθηκεν:
<hom. il. 23.407>	ἵππους δ' ̓Ατρεί̈δαο κιχάνετε, μὴ δὲ λίπησθον,
<hom. il. 23.408>	καρπαλίμως, μὴ σφῶϊν ἐλεγχείην καταχεύῃ
<hom. il. 23.409>	Αἴθη θῆλυς ἐοῦσα: τί ἢ λείπεσθε φέριστοι;
<hom. il. 23.410>	ὧδε γὰρ ἐξερέω, καὶ μὴν τετελεσμένον ἔσται:
<hom. il. 23.411>	οὐ σφῶϊν κομιδὴ παρὰ Νέστορι ποιμένι λαῶν
<hom. il. 23.412>	ἔσσεται, αὐτίκα δ' ὔμμε κατακτενεῖ ὀξέϊ χαλκῷ,
<hom. il. 23.413>	αἴ κ' ἀποκηδήσαντε φερώμεθα χεῖρον ἄεθλον.
<hom. il. 23.414>	ἀλλ' ἐφομαρτεῖτον καὶ σπεύδετον ὅττι τάχιστα:
<hom. il. 23.415>	ταῦτα δ' ἐγὼν αὐτὸς τεχνήσομαι ἠδὲ νοήσω
<hom. il. 23.416>	στεινωπῷ ἐν ὁδῷ παραδύμεναι, οὐδέ με λήσει.

<hom. il. 23.417>	ὣς ἔφαθ', οἳ δὲ ἄνακτος ὑποδείσαντες ὁμοκλὴν
<hom. il. 23.418>	μᾶλλον ἐπιδραμέτην ὀλίγον χρόνον: αἶψα δ' ἔπειτα
<hom. il. 23.419>	στεῖνος ὁδοῦ κοίλης ἴδεν ̓Αντίλοχος μενεχάρμης.
<hom. il. 23.420>	ῥωχμὸς ἔην γαίης, ᾗ χειμέριον ἀλὲν ὕδωρ
<hom. il. 23.421>	ἐξέρρηξεν ὁδοῖο, βάθυνε δὲ χῶρον ἅπαντα:
<hom. il. 23.422>	τῇ ῥ' εἶχεν Μενέλαος ἁματροχιὰς ἀλεείνων.
<hom. il. 23.423>	̓Αντίλοχος δὲ παρατρέψας ἔχε μώνυχας ἵππους
<hom. il. 23.424>	ἐκτὸς ὁδοῦ, ὀλίγον δὲ παρακλίνας ἐδίωκεν.
<hom. il. 23.425>	̓Ατρεί̈δης δ' ἔδεισε καὶ ̓Αντιλόχῳ ἐγεγώνει:
<hom. il. 23.426>	̓Αντίλοχ' ἀφραδέως ἱππάζεαι, ἀλλ' ἄνεχ' ἵππους:
<hom. il. 23.427>	στεινωπὸς γὰρ ὁδός, τάχα δ' εὐρυτέρη παρελάσσαι:
<hom. il. 23.428>	μή πως ἀμφοτέρους δηλήσεαι ἅρματι κύρσας.

<hom. il. 23.429>	ὣς ἔφατ', ̓Αντίλοχος δ' ἔτι καὶ πολὺ μᾶλλον ἔλαυνε
<hom. il. 23.430>	κέντρῳ ἐπισπέρχων ὡς οὐκ ἀί̈οντι ἐοικώς.
<hom. il. 23.431>	ὅσσα δὲ δίσκου οὖρα κατωμαδίοιο πέλονται,
<hom. il. 23.432>	ὅν τ' αἰζηὸς ἀφῆκεν ἀνὴρ πειρώμενος ἥβης,
<hom. il. 23.433>	τόσσον ἐπιδραμέτην: αἳ δ' ἠρώησαν ὀπίσσω
<hom. il. 23.434>	̓Ατρεί̈δεω: αὐτὸς γὰρ ἑκὼν μεθέηκεν ἐλαύνειν
<hom. il. 23.435>	μή πως συγκύρσειαν ὁδῷ ἔνι μώνυχες ἵπποι,
<hom. il. 23.436>	δίφρους τ' ἀνστρέψειαν ἐϋπλεκέας, κατὰ δ' αὐτοὶ
<hom. il. 23.437>	ἐν κονίῃσι πέσοιεν ἐπειγόμενοι περὶ νίκης.
<hom. il. 23.438>	τὸν καὶ νεικείων προσέφη ξανθὸς Μενέλαος:
<hom. il. 23.439>	̓Αντίλοχ' οὔ τις σεῖο βροτῶν ὀλοώτερος ἄλλος:
<hom. il. 23.440>	ἔρρ', ἐπεὶ οὔ ς' ἔτυμόν γε φάμεν πεπνῦσθαι ̓Αχαιοί.
<hom. il. 23.441>	ἀλλ' οὐ μὰν οὐδ' ὧς ἄτερ ὅρκου οἴσῃ ἄεθλον.

<hom. il. 23.442>	ὣς εἰπὼν ἵπποισιν ἐκέκλετο φώνησέν τε:
<hom. il. 23.443>	μή μοι ἐρύκεσθον μὴ δ' ἕστατον ἀχνυμένω κῆρ.
<hom. il. 23.444>	φθήσονται τούτοισι πόδες καὶ γοῦνα καμόντα
<hom. il. 23.445>	ἢ ὑμῖν: ἄμφω γὰρ ἀτέμβονται νεότητος.

<hom. il. 23.446>	ὣς ἔφαθ', οἳ δὲ ἄνακτος ὑποδείσαντες ὁμοκλὴν
<hom. il. 23.447>	μᾶλλον ἐπιδραμέτην, τάχα δέ σφισιν ἄγχι γένοντο.

<hom. il. 23.448>	̓Αργεῖοι δ' ἐν ἀγῶνι καθήμενοι εἰσορόωντο
<hom. il. 23.449>	ἵππους: τοὶ δὲ πέτοντο κονίοντες πεδίοιο.
<hom. il. 23.450>	πρῶτος δ' ̓Ιδομενεὺς Κρητῶν ἀγὸς ἐφράσαθ' ἵππους:
<hom. il. 23.451>	ἧστο γὰρ ἐκτὸς ἀγῶνος ὑπέρτατος ἐν περιωπῇ:
<hom. il. 23.452>	τοῖο δ' ἄνευθεν ἐόντος ὁμοκλητῆρος ἀκούσας
<hom. il. 23.453>	ἔγνω, φράσσατο δ' ἵππον ἀριπρεπέα προὔχοντα,
<hom. il. 23.454>	ὃς τὸ μὲν ἄλλο τόσον φοῖνιξ ἦν, ἐν δὲ μετώπῳ
<hom. il. 23.455>	λευκὸν σῆμα τέτυκτο περίτροχον ἠύ̈τε μήνη.
<hom. il. 23.456>	στῆ δ' ὀρθὸς καὶ μῦθον ἐν ̓Αργείοισιν ἔειπεν:
<hom. il. 23.457>	ὦ φίλοι ̓Αργείων ἡγήτορες ἠδὲ μέδοντες
<hom. il. 23.458>	οἶος ἐγὼν ἵππους αὐγάζομαι ἦε καὶ ὑμεῖς;
<hom. il. 23.459>	ἄλλοι μοι δοκέουσι παροίτεροι ἔμμεναι ἵπποι,
<hom. il. 23.460>	ἄλλος δ' ἡνίοχος ἰνδάλλεται: αἳ δέ που αὐτοῦ
<hom. il. 23.461>	ἔβλαβεν ἐν πεδίῳ, αἳ κεῖσέ γε φέρτεραι ἦσαν:
<hom. il. 23.462>	ἤτοι γὰρ τὰς πρῶτα ἴδον περὶ τέρμα βαλούσας,
<hom. il. 23.463>	νῦν δ' οὔ πῃ δύναμαι ἰδέειν: πάντῃ δέ μοι ὄσσε
<hom. il. 23.464>	Τρωϊκὸν ἂμ πεδίον παπταίνετον εἰσορόωντι:
<hom. il. 23.465>	ἦε τὸν ἡνίοχον φύγον ἡνία, οὐδὲ δυνάσθη
<hom. il. 23.466>	εὖ σχεθέειν περὶ τέρμα καὶ οὐκ ἐτύχησεν ἑλίξας:
<hom. il. 23.467>	ἔνθά μιν ἐκπεσέειν ὀί̈ω σύν θ' ἅρματα ἆξαι,
<hom. il. 23.468>	αἳ δ' ἐξηρώησαν, ἐπεὶ μένος ἔλλαβε θυμόν.
<hom. il. 23.469>	ἀλλὰ ἴδεσθε καὶ ὔμμες ἀνασταδόν: οὐ γὰρ ἔγωγε
<hom. il. 23.470>	εὖ διαγιγνώσκω: δοκέει δέ μοι ἔμμεναι ἀνὴρ
<hom. il. 23.471>	Αἰτωλὸς γενεήν, μετὰ δ' ̓Αργείοισιν ἀνάσσει
<hom. il. 23.472>	Τυδέος ἱπποδάμου υἱὸς κρατερὸς Διομήδης.

<hom. il. 23.473>	τὸν δ' αἰσχρῶς ἐνένιπεν ̓Οϊλῆος ταχὺς Αἴας:
<hom. il. 23.474>	̓Ιδομενεῦ τί πάρος λαβρεύεαι; αἳ δέ τ' ἄνευθεν
<hom. il. 23.475>	ἵπποι ἀερσίποδες πολέος πεδίοιο δίενται.
<hom. il. 23.476>	οὔτε νεώτατός ἐσσι μετ' ̓Αργείοισι τοσοῦτον,
<hom. il. 23.477>	οὔτέ τοι ὀξύτατον κεφαλῆς ἐκδέρκεται ὄσσε:
<hom. il. 23.478>	ἀλλ' αἰεὶ μύθοις λαβρεύεαι: οὐδέ τί σε χρὴ
<hom. il. 23.479>	λαβραγόρην ἔμεναι: πάρα γὰρ καὶ ἀμείνονες ἄλλοι.
<hom. il. 23.480>	ἵπποι δ' αὐταὶ ἔασι παροίτεραι, αἳ τὸ πάρος περ,
<hom. il. 23.481>	Εὐμήλου, ἐν δ' αὐτὸς ἔχων εὔληρα βέβηκε.

<hom. il. 23.482>	τὸν δὲ χολωσάμενος Κρητῶν ἀγὸς ἀντίον ηὔδα:
<hom. il. 23.483>	Αἶαν νεῖκος ἄριστε κακοφραδὲς ἄλλά τε πάντα
<hom. il. 23.484>	δεύεαι ̓Αργείων, ὅτι τοι νόος ἐστὶν ἀπηνής.
<hom. il. 23.485>	δεῦρό νυν ἢ τρίποδος περιδώμεθον ἠὲ λέβητος,
<hom. il. 23.486>	ἴστορα δ' ̓Ατρεί̈δην ̓Αγαμέμνονα θείομεν ἄμφω,
<hom. il. 23.487>	ὁππότεραι πρόσθ' ἵπποι, ἵνα γνώῃς ἀποτίνων.

<hom. il. 23.488>	ὣς ἔφατ', ὄρνυτο δ' αὐτίκ' ̓Οϊλῆος ταχὺς Αἴας
<hom. il. 23.489>	χωόμενος χαλεποῖσιν ἀμείψασθαι ἐπέεσσι:
<hom. il. 23.490>	καί νύ κε δὴ προτέρω ἔτ' ἔρις γένετ' ἀμφοτέροισιν,
<hom. il. 23.491>	εἰ μὴ ̓Αχιλλεὺς αὐτὸς ἀνίστατο καὶ φάτο μῦθον:
<hom. il. 23.492>	μηκέτι νῦν χαλεποῖσιν ἀμείβεσθον ἐπέεσσιν
<hom. il. 23.493>	Αἶαν ̓Ιδομενεῦ τε κακοῖς, ἐπεὶ οὐδὲ ἔοικε.
<hom. il. 23.494>	καὶ δ' ἄλλῳ νεμεσᾶτον ὅτις τοιαῦτά γε ῥέζοι.
<hom. il. 23.495>	ἀλλ' ὑμεῖς ἐν ἀγῶνι καθήμενοι εἰσοράασθε
<hom. il. 23.496>	ἵππους: οἳ δὲ τάχ' αὐτοὶ ἐπειγόμενοι περὶ νίκης
<hom. il. 23.497>	ἐνθάδ' ἐλεύσονται: τότε δὲ γνώσεσθε ἕκαστος
<hom. il. 23.498>	ἵππους ̓Αργείων, οἳ δεύτεροι οἵ τε πάροιθεν.

<hom. il. 23.499>	ὣς φάτο, Τυδεί̈δης δὲ μάλα σχεδὸν ἦλθε διώκων,
<hom. il. 23.500>	μάστι δ' αἰὲν ἔλαυνε κατωμαδόν: οἳ δέ οἱ ἵπποι
<hom. il. 23.501>	ὑψός' ἀειρέσθην ῥίμφα πρήσσοντε κέλευθον.
<hom. il. 23.502>	αἰεὶ δ' ἡνίοχον κονίης ῥαθάμιγγες ἔβαλλον,
<hom. il. 23.503>	ἅρματα δὲ χρυσῷ πεπυκασμένα κασσιτέρῳ τε
<hom. il. 23.504>	ἵπποις ὠκυπόδεσσιν ἐπέτρεχον: οὐδέ τι πολλὴ
<hom. il. 23.505>	γίγνετ' ἐπισσώτρων ἁρματροχιὴ κατόπισθεν
<hom. il. 23.506>	ἐν λεπτῇ κονίῃ: τὼ δὲ σπεύδοντε πετέσθην.
<hom. il. 23.507>	στῆ δὲ μέσῳ ἐν ἀγῶνι, πολὺς δ' ἀνεκήκιεν ἱδρὼς
<hom. il. 23.508>	ἵππων ἔκ τε λόφων καὶ ἀπὸ στέρνοιο χαμᾶζε.
<hom. il. 23.509>	αὐτὸς δ' ἐκ δίφροιο χαμαὶ θόρε παμφανόωντος,
<hom. il. 23.510>	κλῖνε δ' ἄρα μάστιγα ποτὶ ζυγόν: οὐδὲ μάτησεν
<hom. il. 23.511>	ἴφθιμος Σθένελος, ἀλλ' ἐσσυμένως λάβ' ἄεθλον,
<hom. il. 23.512>	δῶκε δ' ἄγειν ἑτάροισιν ὑπερθύμοισι γυναῖκα
<hom. il. 23.513>	καὶ τρίποδ' ὠτώεντα φέρειν: ὃ δ' ἔλυεν ὑφ' ἵππους.

<hom. il. 23.514>	τῷ δ' ἄρ' ἐπ' ̓Αντίλοχος Νηλήϊος ἤλασεν ἵππους
<hom. il. 23.515>	κέρδεσιν, οὔ τι τάχει γε, παραφθάμενος Μενέλαον:
<hom. il. 23.516>	ἀλλὰ καὶ ὧς Μενέλαος ἔχ' ἐγγύθεν ὠκέας ἵππους.
<hom. il. 23.517>	ὅσσον δὲ τροχοῦ ἵππος ἀφίσταται, ὅς ῥα ἄνακτα
<hom. il. 23.518>	ἕλκῃσιν πεδίοιο τιταινόμενος σὺν ὄχεσφι:
<hom. il. 23.519>	τοῦ μέν τε ψαύουσιν ἐπισσώτρου τρίχες ἄκραι
<hom. il. 23.520>	οὐραῖαι: ὃ δέ τ' ἄγχι μάλα τρέχει, οὐδέ τι πολλὴ
<hom. il. 23.521>	χώρη μεσσηγὺς πολέος πεδίοιο θέοντος:
<hom. il. 23.522>	τόσσον δὴ Μενέλαος ἀμύμονος ̓Αντιλόχοιο
<hom. il. 23.523>	λείπετ': ἀτὰρ τὰ πρῶτα καὶ ἐς δίσκουρα λέλειπτο,
<hom. il. 23.524>	ἀλλά μιν αἶψα κίχανεν: ὀφέλλετο γὰρ μένος ἠὺ̈
<hom. il. 23.525>	ἵππου τῆς ̓Αγαμεμνονέης καλλίτριχος Αἴθης:
<hom. il. 23.526>	εἰ δέ κ' ἔτι προτέρω γένετο δρόμος ἀμφοτέροισι,
<hom. il. 23.527>	τώ κέν μιν παρέλασς' οὐδ' ἀμφήριστον ἔθηκεν.
<hom. il. 23.528>	αὐτὰρ Μηριόνης θεράπων ἐὺ̈ς ̓Ιδομενῆος
<hom. il. 23.529>	λείπετ' ἀγακλῆος Μενελάου δουρὸς ἐρωήν:
<hom. il. 23.530>	βάρδιστοι μὲν γάρ οἱ ἔσαν καλλίτριχες ἵπποι,
<hom. il. 23.531>	ἤκιστος δ' ἦν αὐτὸς ἐλαυνέμεν ἅρμ' ἐν ἀγῶνι.
<hom. il. 23.532>	υἱὸς δ' ̓Αδμήτοιο πανύστατος ἤλυθεν ἄλλων
<hom. il. 23.533>	ἕλκων ἅρματα καλὰ ἐλαύνων πρόσσοθεν ἵππους.
<hom. il. 23.534>	τὸν δὲ ἰδὼν ᾤκτειρε ποδάρκης δῖος ̓Αχιλλεύς,
<hom. il. 23.535>	στὰς δ' ἄρ' ἐν ̓Αργείοις ἔπεα πτερόεντ' ἀγόρευε:
<hom. il. 23.536>	λοῖσθος ἀνὴρ ὤριστος ἐλαύνει μώνυχας ἵππους:
<hom. il. 23.537>	ἀλλ' ἄγε δή οἱ δῶμεν ἀέθλιον ὡς ἐπιεικὲς
<hom. il. 23.538>	δεύτερ': ἀτὰρ τὰ πρῶτα φερέσθω Τυδέος υἱός.

<hom. il. 23.539>	ὣς ἔφαθ', οἳ δ' ἄρα πάντες ἐπῄνεον ὡς ἐκέλευε.
<hom. il. 23.540>	καί νύ κέ οἱ πόρεν ἵππον, ἐπῄνησαν γὰρ ̓Αχαιοί,
<hom. il. 23.541>	εἰ μὴ ἄρ' ̓Αντίλοχος μεγαθύμου Νέστορος υἱὸς
<hom. il. 23.542>	Πηλεί̈δην ̓Αχιλῆα δίκῃ ἠμείψατ' ἀναστάς:
<hom. il. 23.543>	ὦ ̓Αχιλεῦ μάλα τοι κεχολώσομαι αἴ κε τελέσσῃς
<hom. il. 23.544>	τοῦτο ἔπος: μέλλεις γὰρ ἀφαιρήσεσθαι ἄεθλον
<hom. il. 23.545>	τὰ φρονέων ὅτι οἱ βλάβεν ἅρματα καὶ ταχέ' ἵππω
<hom. il. 23.546>	αὐτός τ' ἐσθλὸς ἐών: ἀλλ' ὤφελεν ἀθανάτοισιν
<hom. il. 23.547>	εὔχεσθαι: τό κεν οὔ τι πανύστατος ἦλθε διώκων.
<hom. il. 23.548>	εἰ δέ μιν οἰκτίρεις καί τοι φίλος ἔπλετο θυμῷ
<hom. il. 23.549>	ἔστί τοι ἐν κλισίῃ χρυσὸς πολύς, ἔστι δὲ χαλκὸς
<hom. il. 23.550>	καὶ πρόβατ', εἰσὶ δέ τοι δμῳαὶ καὶ μώνυχες ἵπποι:
<hom. il. 23.551>	τῶν οἱ ἔπειτ' ἀνελὼν δόμεναι καὶ μεῖζον ἄεθλον
<hom. il. 23.552>	ἠὲ καὶ αὐτίκα νῦν, ἵνα ς' αἰνήσωσιν ̓Αχαιοί.
<hom. il. 23.553>	τὴν δ' ἐγὼ οὐ δώσω: περὶ δ' αὐτῆς πειρηθήτω
<hom. il. 23.554>	ἀνδρῶν ὅς κ' ἐθέλῃσιν ἐμοὶ χείρεσσι μάχεσθαι.

<hom. il. 23.555>	ὣς φάτο, μείδησεν δὲ ποδάρκης δῖος ̓Αχιλλεὺς
<hom. il. 23.556>	χαίρων ̓Αντιλόχῳ, ὅτι οἱ φίλος ἦεν ἑταῖρος:
<hom. il. 23.557>	καί μιν ἀμειβόμενος ἔπεα πτερόεντα προσηύδα:
<hom. il. 23.558>	̓Αντίλοχ', εἰ μὲν δή με κελεύεις οἴκοθεν ἄλλο
<hom. il. 23.559>	Εὐμήλῳ ἐπιδοῦναι, ἐγὼ δέ κε καὶ τὸ τελέσσω.
<hom. il. 23.560>	δώσω οἱ θώρηκα, τὸν ̓Αστεροπαῖον ἀπηύρων
<hom. il. 23.561>	χάλκεον, ᾧ πέρι χεῦμα φαεινοῦ κασσιτέροιο
<hom. il. 23.562>	ἀμφιδεδίνηται: πολέος δέ οἱ ἄξιος ἔσται.

<hom. il. 23.563>	ἦ ῥα, καὶ Αὐτομέδοντι φίλῳ ἐκέλευσεν ἑταίρῳ
<hom. il. 23.564>	οἰσέμεναι κλισίηθεν: ὃ δ' ᾤχετο καί οἱ ἔνεικεν,
<hom. il. 23.565>	Εὐμήλῳ δ' ἐν χερσὶ τίθει: ὃ δὲ δέξατο χαίρων.

<hom. il. 23.566>	τοῖσι δὲ καὶ Μενέλαος ἀνίστατο θυμὸν ἀχεύων
<hom. il. 23.567>	̓Αντιλόχῳ ἄμοτον κεχολωμένος: ἐν δ' ἄρα κῆρυξ
<hom. il. 23.568>	χειρὶ σκῆπτρον ἔθηκε, σιωπῆσαί τε κέλευσεν
<hom. il. 23.569>	̓Αργείους: ὃ δ' ἔπειτα μετηύδα ἰσόθεος φώς:
<hom. il. 23.570>	̓Αντίλοχε πρόσθεν πεπνυμένε ποῖον ἔρεξας.
<hom. il. 23.571>	ᾔσχυνας μὲν ἐμὴν ἀρετήν, βλάψας δέ μοι ἵππους
<hom. il. 23.572>	τοὺς σοὺς πρόσθε βαλών, οἵ τοι πολὺ χείρονες ἦσαν.
<hom. il. 23.573>	ἀλλ' ἄγετ' ̓Αργείων ἡγήτορες ἠδὲ μέδοντες
<hom. il. 23.574>	ἐς μέσον ἀμφοτέροισι δικάσσατε, μὴ δ' ἐπ' ἀρωγῇ,
<hom. il. 23.575>	μή ποτέ τις εἴπῃσιν ̓Αχαιῶν χαλκοχιτώνων:
<hom. il. 23.576>	̓Αντίλοχον ψεύδεσσι βιησάμενος Μενέλαος
<hom. il. 23.577>	οἴχεται ἵππον ἄγων, ὅτι οἱ πολὺ χείρονες ἦσαν
<hom. il. 23.578>	ἵπποι, αὐτὸς δὲ κρείσσων ἀρετῇ τε βίῃ τε.
<hom. il. 23.579>	εἰ δ' ἄγ' ἐγὼν αὐτὸς δικάσω, καί μ' οὔ τινά φημι
<hom. il. 23.580>	ἄλλον ἐπιπλήξειν Δαναῶν: ἰθεῖα γὰρ ἔσται.
<hom. il. 23.581>	̓Αντίλοχ' εἰ δ' ἄγε δεῦρο διοτρεφές, ἣ θέμις ἐστί,
<hom. il. 23.582>	στὰς ἵππων προπάροιθε καὶ ἅρματος, αὐτὰρ ἱμάσθλην
<hom. il. 23.583>	χερσὶν ἔχε ῥαδινήν, ᾗ περ τὸ πρόσθεν ἔλαυνες,
<hom. il. 23.584>	ἵππων ἁψάμενος γαιήοχον ἐννοσίγαιον
<hom. il. 23.585>	ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι.

<hom. il. 23.586>	τὸν δ' αὖτ' ̓Αντίλοχος πεπνυμένος ἀντίον ηὔδα:
<hom. il. 23.587>	ἄνσχεο νῦν: πολλὸν γὰρ ἔγωγε νεώτερός εἰμι
<hom. il. 23.588>	σεῖο ἄναξ Μενέλαε, σὺ δὲ πρότερος καὶ ἀρείων.
<hom. il. 23.589>	οἶσθ' οἷαι νέου ἀνδρὸς ὑπερβασίαι τελέθουσι:
<hom. il. 23.590>	κραιπνότερος μὲν γάρ τε νόος, λεπτὴ δέ τε μῆτις.
<hom. il. 23.591>	τώ τοι ἐπιτλήτω κραδίη: ἵππον δέ τοι αὐτὸς
<hom. il. 23.592>	δώσω, τὴν ἀρόμην. εἰ καί νύ κεν οἴκοθεν ἄλλο
<hom. il. 23.593>	μεῖζον ἐπαιτήσειας, ἄφαρ κέ τοι αὐτίκα δοῦναι
<hom. il. 23.594>	βουλοίμην ἢ σοί γε διοτρεφὲς ἤματα πάντα
<hom. il. 23.595>	ἐκ θυμοῦ πεσέειν καὶ δαίμοσιν εἶναι ἀλιτρός.

<hom. il. 23.596>	ἦ ῥα καὶ ἵππον ἄγων μεγαθύμου Νέστορος υἱὸς
<hom. il. 23.597>	ἐν χείρεσσι τίθει Μενελάου: τοῖο δὲ θυμὸς
<hom. il. 23.598>	ἰάνθη ὡς εἴ τε περὶ σταχύεσσιν ἐέρση
<hom. il. 23.599>	ληί̈ου ἀλδήσκοντος, ὅτε φρίσσουσιν ἄρουραι:
<hom. il. 23.600>	ὣς ἄρα σοὶ Μενέλαε μετὰ φρεσὶ θυμὸς ἰάνθη.
<hom. il. 23.601>	καί μιν φωνήσας ἔπεα πτερόεντα προσηύδα:
<hom. il. 23.602>	̓Αντίλοχε νῦν μέν τοι ἐγὼν ὑποείξομαι αὐτὸς
<hom. il. 23.603>	χωόμενος, ἐπεὶ οὔ τι παρήορος οὐδ' ἀεσίφρων
<hom. il. 23.604>	ἦσθα πάρος: νῦν αὖτε νόον νίκησε νεοίη.
<hom. il. 23.605>	δεύτερον αὖτ' ἀλέασθαι ἀμείνονας ἠπεροπεύειν.
<hom. il. 23.606>	οὐ γάρ κέν με τάχ' ἄλλος ἀνὴρ παρέπεισεν ̓Αχαιῶν.
<hom. il. 23.607>	ἀλλὰ σὺ γὰρ δὴ πολλὰ πάθες καὶ πολλὰ μόγησας
<hom. il. 23.608>	σός τε πατὴρ ἀγαθὸς καὶ ἀδελφεὸς εἵνεκ' ἐμεῖο:
<hom. il. 23.609>	τώ τοι λισσομένῳ ἐπιπείσομαι, ἠδὲ καὶ ἵππον
<hom. il. 23.610>	δώσω ἐμήν περ ἐοῦσαν, ἵνα γνώωσι καὶ οἵδε
<hom. il. 23.611>	ὡς ἐμὸς οὔ ποτε θυμὸς ὑπερφίαλος καὶ ἀπηνής.

<hom. il. 23.612>	ἦ ῥα, καὶ ̓Αντιλόχοιο Νοήμονι δῶκεν ἑταίρῳ
<hom. il. 23.613>	ἵππον ἄγειν: ὃ δ' ἔπειτα λέβηθ' ἕλε παμφανόωντα.
<hom. il. 23.614>	Μηριόνης δ' ἀνάειρε δύω χρυσοῖο τάλαντα
<hom. il. 23.615>	τέτρατος, ὡς ἔλασεν. πέμπτον δ' ὑπελείπετ' ἄεθλον,
<hom. il. 23.616>	ἀμφίθετος φιάλη: τὴν Νέστορι δῶκεν ̓Αχιλλεὺς
<hom. il. 23.617>	̓Αργείων ἀν' ἀγῶνα φέρων, καὶ ἔειπε παραστάς:
<hom. il. 23.618>	τῆ νῦν, καὶ σοὶ τοῦτο γέρον κειμήλιον ἔστω
<hom. il. 23.619>	Πατρόκλοιο τάφου μνῆμ' ἔμμεναι: οὐ γὰρ ἔτ' αὐτὸν
<hom. il. 23.620>	ὄψῃ ἐν ̓Αργείοισι: δίδωμι δέ τοι τόδ' ἄεθλον
<hom. il. 23.621>	αὔτως: οὐ γὰρ πύξ γε μαχήσεαι, οὐδὲ παλαίσεις,
<hom. il. 23.622>	οὐδ' ἔτ' ἀκοντιστὺν ἐσδύσεαι, οὐδὲ πόδεσσι
<hom. il. 23.623>	θεύσεαι: ἤδη γὰρ χαλεπὸν κατὰ γῆρας ἐπείγει.

<hom. il. 23.624>	ὣς εἰπὼν ἐν χερσὶ τίθει: ὃ δ' ἐδέξατο χαίρων,
<hom. il. 23.625>	καί μιν φωνήσας ἔπεα πτερόεντα προσηύδα:
<hom. il. 23.626>	ναὶ δὴ ταῦτά γε πάντα τέκος κατὰ μοῖραν ἔειπες:
<hom. il. 23.627>	οὐ γὰρ ἔτ' ἔμπεδα γυῖα φίλος πόδες, οὐδέ τι χεῖρες
<hom. il. 23.628>	ὤμων ἀμφοτέρωθεν ἐπαί̈σσονται ἐλαφραί.
<hom. il. 23.629>	εἴθ' ὣς ἡβώοιμι βίη τέ μοι ἔμπεδος εἴη
<hom. il. 23.630>	ὡς ὁπότε κρείοντ' ̓Αμαρυγκέα θάπτον ̓Επειοὶ
<hom. il. 23.631>	Βουπρασίῳ, παῖδες δ' ἔθεσαν βασιλῆος ἄεθλα:
<hom. il. 23.632>	ἔνθ' οὔ τίς μοι ὁμοῖος ἀνὴρ γένετ', οὔτ' ἄρ' ̓Επειῶν
<hom. il. 23.633>	οὔτ' αὐτῶν Πυλίων οὔτ' Αἰτωλῶν μεγαθύμων.
<hom. il. 23.634>	πὺξ μὲν ἐνίκησα Κλυτομήδεα ̓́Ηνοπος υἱόν,
<hom. il. 23.635>	̓Αγκαῖον δὲ πάλῃ Πλευρώνιον, ὅς μοι ἀνέστη:
<hom. il. 23.636>	̓́Ιφικλον δὲ πόδεσσι παρέδραμον ἐσθλὸν ἐόντα,
<hom. il. 23.637>	δουρὶ δ' ὑπειρέβαλον Φυλῆά τε καὶ Πολύδωρον.
<hom. il. 23.638>	οἴοισίν μ' ἵπποισι παρήλασαν ̓Ακτορίωνε
<hom. il. 23.639>	πλήθει πρόσθε βαλόντες ἀγασσάμενοι περὶ νίκης,
<hom. il. 23.640>	οὕνεκα δὴ τὰ μέγιστα παρ' αὐτόθι λείπετ' ἄεθλα.
<hom. il. 23.641>	οἳ δ' ἄρ' ἔσαν δίδυμοι: ὃ μὲν ἔμπεδον ἡνιόχευεν,
<hom. il. 23.642>	ἔμπεδον ἡνιόχευ', ὃ δ' ἄρα μάστιγι κέλευεν.
<hom. il. 23.643>	ὥς ποτ' ἔον: νῦν αὖτε νεώτεροι ἀντιοώντων
<hom. il. 23.644>	ἔργων τοιούτων: ἐμὲ δὲ χρὴ γήραϊ λυγρῷ
<hom. il. 23.645>	πείθεσθαι, τότε δ' αὖτε μετέπρεπον ἡρώεσσιν.
<hom. il. 23.646>	ἀλλ' ἴθι καὶ σὸν ἑταῖρον ἀέθλοισι κτερέϊζε.
<hom. il. 23.647>	τοῦτο δ' ἐγὼ πρόφρων δέχομαι, χαίρει δέ μοι ἦτορ,
<hom. il. 23.648>	ὥς μευ ἀεὶ μέμνησαι ἐνηέος, οὐδέ σε λήθω,
<hom. il. 23.649>	τιμῆς ἧς τέ μ' ἔοικε τετιμῆσθαι μετ' ̓Αχαιοῖς.
<hom. il. 23.650>	σοὶ δὲ θεοὶ τῶνδ' ἀντὶ χάριν μενοεικέα δοῖεν.

<hom. il. 23.651>	ὣς φάτο, Πηλεί̈δης δὲ πολὺν καθ' ὅμιλον ̓Αχαιῶν
<hom. il. 23.652>	ᾤχετ', ἐπεὶ πάντ' αἶνον ἐπέκλυε Νηλεί̈δαο.
<hom. il. 23.653>	αὐτὰρ ὃ πυγμαχίης ἀλεγεινῆς θῆκεν ἄεθλα:
<hom. il. 23.654>	ἡμίονον ταλαεργὸν ἄγων κατέδης' ἐν ἀγῶνι
<hom. il. 23.655>	ἑξέτε' ἀδμήτην, ἥ τ' ἀλγίστη δαμάσασθαι:
<hom. il. 23.656>	τῷ δ' ἄρα νικηθέντι τίθει δέπας ἀμφικύπελλον.
<hom. il. 23.657>	στῆ δ' ὀρθὸς καὶ μῦθον ἐν ̓Αργείοισιν ἔειπεν:
<hom. il. 23.658>	̓Ατρεί̈δη τε καὶ ἄλλοι ἐϋκνήμιδες ̓Αχαιοὶ
<hom. il. 23.659>	ἄνδρε δύω περὶ τῶνδε κελεύομεν, ὥ περ ἀρίστω,
<hom. il. 23.660>	πὺξ μάλ' ἀνασχομένω πεπληγέμεν: ᾧ δέ κ' ̓Απόλλων
<hom. il. 23.661>	δώῃ καμμονίην, γνώωσι δὲ πάντες ̓Αχαιοί,
<hom. il. 23.662>	ἡμίονον ταλαεργὸν ἄγων κλισίην δὲ νεέσθω:
<hom. il. 23.663>	αὐτὰρ ὃ νικηθεὶς δέπας οἴσεται ἀμφικύπελλον.

<hom. il. 23.664>	ὣς ἔφατ', ὄρνυτο δ' αὐτίκ' ἀνὴρ ἠύ̈ς τε μέγας τε
<hom. il. 23.665>	εἰδὼς πυγμαχίης υἱὸς Πανοπῆος ̓Επειός,
<hom. il. 23.666>	ἅψατο δ' ἡμιόνου ταλαεργοῦ φώνησέν τε:
<hom. il. 23.667>	ἆσσον ἴτω ὅς τις δέπας οἴσεται ἀμφικύπελλον:
<hom. il. 23.668>	ἡμίονον δ' οὔ φημί τιν' ἀξέμεν ἄλλον ̓Αχαιῶν
<hom. il. 23.669>	πυγμῇ νικήσαντ', ἐπεὶ εὔχομαι εἶναι ἄριστος.
<hom. il. 23.670>	ἦ οὐχ ἅλις ὅττι μάχης ἐπιδεύομαι; οὐδ' ἄρα πως ἦν
<hom. il. 23.671>	ἐν πάντεσς' ἔργοισι δαήμονα φῶτα γενέσθαι.
<hom. il. 23.672>	ὧδε γὰρ ἐξερέω, τὸ δὲ καὶ τετελεσμένον ἔσται:
<hom. il. 23.673>	ἀντικρὺ χρόα τε ῥήξω σύν τ' ὀστέ' ἀράξω.
<hom. il. 23.674>	κηδεμόνες δέ οἱ ἐνθάδ' ἀολλέες αὖθι μενόντων,
<hom. il. 23.675>	οἵ κέ μιν ἐξοίσουσιν ἐμῇς ὑπὸ χερσὶ δαμέντα.

<hom. il. 23.676>	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
<hom. il. 23.677>	Εὐρύαλος δέ οἱ οἶος ἀνίστατο ἰσόθεος φὼς
<hom. il. 23.678>	Μηκιστῆος υἱὸς Ταλαϊονίδαο ἄνακτος,
<hom. il. 23.679>	ὅς ποτε Θήβας δ' ἦλθε δεδουπότος Οἰδιπόδαο
<hom. il. 23.680>	ἐς τάφον: ἔνθα δὲ πάντας ἐνίκα Καδμείωνας.
<hom. il. 23.681>	τὸν μὲν Τυδεί̈δης δουρὶ κλυτὸς ἀμφεπονεῖτο
<hom. il. 23.682>	θαρσύνων ἔπεσιν, μέγα δ' αὐτῷ βούλετο νίκην.
<hom. il. 23.683>	ζῶμα δέ οἱ πρῶτον παρακάββαλεν, αὐτὰρ ἔπειτα
<hom. il. 23.684>	δῶκεν ἱμάντας ἐϋτμήτους βοὸς ἀγραύλοιο.
<hom. il. 23.685>	τὼ δὲ ζωσαμένω βήτην ἐς μέσσον ἀγῶνα,
<hom. il. 23.686>	ἄντα δ' ἀνασχομένω χερσὶ στιβαρῇσιν ἅμ' ἄμφω
<hom. il. 23.687>	σύν ῥ' ἔπεσον, σὺν δέ σφι βαρεῖαι χεῖρες ἔμιχθεν.
<hom. il. 23.688>	δεινὸς δὲ χρόμαδος γενύων γένετ', ἔρρεε δ' ἱδρὼς
<hom. il. 23.689>	πάντοθεν ἐκ μελέων: ἐπὶ δ' ὄρνυτο δῖος ̓Επειός,
<hom. il. 23.690>	κόψε δὲ παπτήναντα παρήϊον: οὐδ' ἄρ' ἔτι δὴν
<hom. il. 23.691>	ἑστήκειν: αὐτοῦ γὰρ ὑπήριπε φαίδιμα γυῖα.
<hom. il. 23.692>	ὡς δ' ὅθ' ὑπὸ φρικὸς Βορέω ἀναπάλλεται ἰχθὺς
<hom. il. 23.693>	θίν' ἐν φυκιόεντι, μέλαν δέ ἑ κῦμα κάλυψεν,
<hom. il. 23.694>	ὣς πληγεὶς ἀνέπαλτ': αὐτὰρ μεγάθυμος ̓Επειὸς
<hom. il. 23.695>	χερσὶ λαβὼν ὤρθωσε: φίλοι δ' ἀμφέσταν ἑταῖροι,
<hom. il. 23.696>	οἵ μιν ἄγον δι' ἀγῶνος ἐφελκομένοισι πόδεσσιν
<hom. il. 23.697>	αἷμα παχὺ πτύοντα κάρη βάλλονθ' ἑτέρωσε:
<hom. il. 23.698>	κὰδ δ' ἀλλοφρονέοντα μετὰ σφίσιν εἷσαν ἄγοντες,
<hom. il. 23.699>	αὐτοὶ δ' οἰχόμενοι κόμισαν δέπας ἀμφικύπελλον.

<hom. il. 23.700>	Πηλεί̈δης δ' αἶψ' ἄλλα κατὰ τρίτα θῆκεν ἄεθλα
<hom. il. 23.701>	δεικνύμενος Δαναοῖσι παλαισμοσύνης ἀλεγεινῆς,
<hom. il. 23.702>	τῷ μὲν νικήσαντι μέγαν τρίποδ' ἐμπυριβήτην,
<hom. il. 23.703>	τὸν δὲ δυωδεκάβοιον ἐνὶ σφίσι τῖον ̓Αχαιοί:
<hom. il. 23.704>	ἀνδρὶ δὲ νικηθέντι γυναῖκ' ἐς μέσσον ἔθηκε,
<hom. il. 23.705>	πολλὰ δ' ἐπίστατο ἔργα, τίον δέ ἑ τεσσαράβοιον.
<hom. il. 23.706>	στῆ δ' ὀρθὸς καὶ μῦθον ἐν ̓Αργείοισιν ἔειπεν:
<hom. il. 23.707>	ὄρνυσθ' οἳ καὶ τούτου ἀέθλου πειρήσεσθον.
<hom. il. 23.708>	ὣς ἔφατ', ὦρτο δ' ἔπειτα μέγας Τελαμώνιος Αἴας,
<hom. il. 23.709>	ἂν δ' ̓Οδυσεὺς πολύμητις ἀνίστατο κέρδεα εἰδώς.
<hom. il. 23.710>	ζωσαμένω δ' ἄρα τώ γε βάτην ἐς μέσσον ἀγῶνα,
<hom. il. 23.711>	ἀγκὰς δ' ἀλλήλων λαβέτην χερσὶ στιβαρῇσιν
<hom. il. 23.712>	ὡς ὅτ' ἀμείβοντες, τούς τε κλυτὸς ἤραρε τέκτων
<hom. il. 23.713>	δώματος ὑψηλοῖο βίας ἀνέμων ἀλεείνων.
<hom. il. 23.714>	τετρίγει δ' ἄρα νῶτα θρασειάων ἀπὸ χειρῶν
<hom. il. 23.715>	ἑλκόμενα στερεῶς: κατὰ δὲ νότιος ῥέεν ἱδρώς,
<hom. il. 23.716>	πυκναὶ δὲ σμώδιγγες ἀνὰ πλευράς τε καὶ ὤμους
<hom. il. 23.717>	αἵματι φοινικόεσσαι ἀνέδραμον: οἳ δὲ μάλ' αἰεὶ
<hom. il. 23.718>	νίκης ἱέσθην τρίποδος πέρι ποιητοῖο:
<hom. il. 23.719>	οὔτ' ̓Οδυσεὺς δύνατο σφῆλαι οὔδει τε πελάσσαι,
<hom. il. 23.720>	οὔτ' Αἴας δύνατο, κρατερὴ δ' ἔχεν ἲς ̓Οδυσῆος.
<hom. il. 23.721>	ἀλλ' ὅτε δή ῥ' ἀνίαζον ἐϋκνήμιδας ̓Αχαιούς,
<hom. il. 23.722>	δὴ τότε μιν προσέειπε μέγας Τελαμώνιος Αἴας:
<hom. il. 23.723>	διογενὲς Λαερτιάδη πολυμήχαν' ̓Οδυσσεῦ
<hom. il. 23.724>	ἤ μ' ἀνάειρ', ἢ ἐγὼ σέ: τὰ δ' αὖ Διὶ πάντα μελήσει.

<hom. il. 23.725>	ὣς εἰπὼν ἀνάειρε: δόλου δ' οὐ λήθετ' ̓Οδυσσεύς:
<hom. il. 23.726>	κόψ' ὄπιθεν κώληπα τυχών, ὑπέλυσε δὲ γυῖα,
<hom. il. 23.727>	κὰδ δ' ἔβαλ' ἐξοπίσω: ἐπὶ δὲ στήθεσσιν ̓Οδυσσεὺς
<hom. il. 23.728>	κάππεσε: λαοὶ δ' αὖ θηεῦντό τε θάμβησάν τε.
<hom. il. 23.729>	δεύτερος αὖτ' ἀνάειρε πολύτλας δῖος ̓Οδυσσεύς,
<hom. il. 23.730>	κίνησεν δ' ἄρα τυτθὸν ἀπὸ χθονός, οὐδ' ἔτ' ἄειρεν,
<hom. il. 23.731>	ἐν δὲ γόνυ γνάμψεν: ἐπὶ δὲ χθονὶ κάππεσον ἄμφω
<hom. il. 23.732>	πλησίοι ἀλλήλοισι, μιάνθησαν δὲ κονίῃ.
<hom. il. 23.733>	καί νύ κε τὸ τρίτον αὖτις ἀναί̈ξαντ' ἐπάλαιον,
<hom. il. 23.734>	εἰ μὴ ̓Αχιλλεὺς αὐτὸς ἀνίστατο καὶ κατέρυκε:
<hom. il. 23.735>	μηκέτ' ἐρείδεσθον, μὴ δὲ τρίβεσθε κακοῖσι:
<hom. il. 23.736>	νίκη δ' ἀμφοτέροισιν: ἀέθλια δ' ἶς' ἀνελόντες
<hom. il. 23.737>	ἔρχεσθ', ὄφρα καὶ ἄλλοι ἀεθλεύωσιν ̓Αχαιοί.

<hom. il. 23.738>	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο,
<hom. il. 23.739>	καί ῥ' ἀπομορξαμένω κονίην δύσαντο χιτῶνας.

<hom. il. 23.740>	Πηλεί̈δης δ' αἶψ' ἄλλα τίθει ταχυτῆτος ἄεθλα
<hom. il. 23.741>	ἀργύρεον κρητῆρα τετυγμένον: ἓξ δ' ἄρα μέτρα
<hom. il. 23.742>	χάνδανεν, αὐτὰρ κάλλει ἐνίκα πᾶσαν ἐπ' αἶαν
<hom. il. 23.743>	πολλόν, ἐπεὶ Σιδόνες πολυδαίδαλοι εὖ ἤσκησαν,
<hom. il. 23.744>	Φοίνικες δ' ἄγον ἄνδρες ἐπ' ἠεροειδέα πόντον,
<hom. il. 23.745>	στῆσαν δ' ἐν λιμένεσσι, Θόαντι δὲ δῶρον ἔδωκαν:
<hom. il. 23.746>	υἷος δὲ Πριάμοιο Λυκάονος ὦνον ἔδωκε
<hom. il. 23.747>	Πατρόκλῳ ἥρωϊ ̓Ιησονίδης Εὔνηος.
<hom. il. 23.748>	καὶ τὸν ̓Αχιλλεὺς θῆκεν ἄεθλον οὗ ἑτάροιο,
<hom. il. 23.749>	ὅς τις ἐλαφρότατος ποσσὶ κραιπνοῖσι πέλοιτο:
<hom. il. 23.750>	δευτέρῳ αὖ βοῦν θῆκε μέγαν καὶ πίονα δημῷ,
<hom. il. 23.751>	ἡμιτάλαντον δὲ χρυσοῦ λοισθήϊ' ἔθηκε.
<hom. il. 23.752>	στῆ δ' ὀρθὸς καὶ μῦθον ἐν ̓Αργείοισιν ἔειπεν:
<hom. il. 23.753>	ὄρνυσθ' οἳ καὶ τούτου ἀέθλου πειρήσεσθε.
<hom. il. 23.754>	ὣς ἔφατ', ὄρνυτο δ' αὐτίκ' ̓Οϊλῆος ταχὺς Αἴας,
<hom. il. 23.755>	ἂν δ' ̓Οδυσεὺς πολύμητις, ἔπειτα δὲ Νέστορος υἱὸς
<hom. il. 23.756>	̓Αντίλοχος: ὃ γὰρ αὖτε νέους ποσὶ πάντας ἐνίκα.
<hom. il. 23.757>	στὰν δὲ μεταστοιχί: σήμηνε δὲ τέρματ' ̓Αχιλλεύς.
<hom. il. 23.758>	τοῖσι δ' ἀπὸ νύσσης τέτατο δρόμος: ὦκα δ' ἔπειτα
<hom. il. 23.759>	ἔκφερ' ̓Οϊλιάδης: ἐπὶ δ' ὄρνυτο δῖος ̓Οδυσσεὺς
<hom. il. 23.760>	ἄγχι μάλ', ὡς ὅτε τίς τε γυναικὸς ἐϋζώνοιο
<hom. il. 23.761>	στήθεός ἐστι κανών, ὅν τ' εὖ μάλα χερσὶ τανύσσῃ
<hom. il. 23.762>	πηνίον ἐξέλκουσα παρὲκ μίτον, ἀγχόθι δ' ἴσχει
<hom. il. 23.763>	στήθεος: ὣς ̓Οδυσεὺς θέεν ἐγγύθεν, αὐτὰρ ὄπισθεν
<hom. il. 23.764>	ἴχνια τύπτε πόδεσσι πάρος κόνιν ἀμφιχυθῆναι:
<hom. il. 23.765>	κὰδ δ' ἄρα οἱ κεφαλῆς χέ' ἀϋτμένα δῖος ̓Οδυσσεὺς
<hom. il. 23.766>	αἰεὶ ῥίμφα θέων: ἴαχον δ' ἐπὶ πάντες ̓Αχαιοὶ
<hom. il. 23.767>	νίκης ἱεμένῳ, μάλα δὲ σπεύδοντι κέλευον.
<hom. il. 23.768>	ἀλλ' ὅτε δὴ πύματον τέλεον δρόμον, αὐτίκ' ̓Οδυσσεὺς
<hom. il. 23.769>	εὔχετ' ̓Αθηναίῃ γλαυκώπιδι ὃν κατὰ θυμόν:
<hom. il. 23.770>	κλῦθι θεά, ἀγαθή μοι ἐπίρροθος ἐλθὲ ποδοῖιν.
<hom. il. 23.771>	ὣς ἔφατ' εὐχόμενος: τοῦ δ' ἔκλυε Παλλὰς ̓Αθήνη,
<hom. il. 23.772>	γυῖα δ' ἔθηκεν ἐλαφρά, πόδας καὶ χεῖρας ὕπερθεν.
<hom. il. 23.773>	ἀλλ' ὅτε δὴ τάχ' ἔμελλον ἐπαί̈ξασθαι ἄεθλον,
<hom. il. 23.774>	ἔνθ' Αἴας μὲν ὄλισθε θέων, βλάψεν γὰρ ̓Αθήνη,
<hom. il. 23.775>	τῇ ῥα βοῶν κέχυτ' ὄνθος ἀποκταμένων ἐριμύκων,
<hom. il. 23.776>	οὓς ἐπὶ Πατρόκλῳ πέφνεν πόδας ὠκὺς ̓Αχιλλεύς:
<hom. il. 23.777>	ἐν δ' ὄνθου βοέου πλῆτο στόμα τε ῥῖνάς τε:
<hom. il. 23.778>	κρητῆρ' αὖτ' ἀνάειρε πολύτλας δῖος ̓Οδυσσεύς,
<hom. il. 23.779>	ὡς ἦλθε φθάμενος: ὃ δὲ βοῦν ἕλε φαίδιμος Αἴας.
<hom. il. 23.780>	στῆ δὲ κέρας μετὰ χερσὶν ἔχων βοὸς ἀγραύλοιο
<hom. il. 23.781>	ὄνθον ἀποπτύων, μετὰ δ' ̓Αργείοισιν ἔειπεν:
<hom. il. 23.782>	ὢ πόποι ἦ μ' ἔβλαψε θεὰ πόδας, ἣ τὸ πάρος περ
<hom. il. 23.783>	μήτηρ ὣς ̓Οδυσῆϊ παρίσταται ἠδ' ἐπαρήγει.

<hom. il. 23.784>	ὣς ἔφαθ', οἳ δ' ἄρα πάντες ἐπ' αὐτῷ ἡδὺ γέλασσαν.
<hom. il. 23.785>	̓Αντίλοχος δ' ἄρα δὴ λοισθήϊον ἔκφερ' ἄεθλον
<hom. il. 23.786>	μειδιόων, καὶ μῦθον ἐν ̓Αργείοισιν ἔειπεν:
<hom. il. 23.787>	εἰδόσιν ὔμμ' ἐρέω πᾶσιν φίλοι, ὡς ἔτι καὶ νῦν
<hom. il. 23.788>	ἀθάνατοι τιμῶσι παλαιοτέρους ἀνθρώπους.
<hom. il. 23.789>	Αἴας μὲν γὰρ ἐμεῖ' ὀλίγον προγενέστερός ἐστιν,
<hom. il. 23.790>	οὗτος δὲ προτέρης γενεῆς προτέρων τ' ἀνθρώπων:
<hom. il. 23.791>	ὠμογέροντα δέ μίν φας' ἔμμεναι: ἀργαλέον δὲ
<hom. il. 23.792>	ποσσὶν ἐριδήσασθαι ̓Αχαιοῖς, εἰ μὴ ̓Αχιλλεῖ.

<hom. il. 23.793>	ὣς φάτο, κύδηνεν δὲ ποδώκεα Πηλεί̈ωνα.
<hom. il. 23.794>	τὸν δ' ̓Αχιλεὺς μύθοισιν ἀμειβόμενος προσέειπεν:
<hom. il. 23.795>	̓Αντίλοχ' οὐ μέν τοι μέλεος εἰρήσεται αἶνος,
<hom. il. 23.796>	ἀλλά τοι ἡμιτάλαντον ἐγὼ χρυσοῦ ἐπιθήσω.

<hom. il. 23.797>	ὣς εἰπὼν ἐν χερσὶ τίθει, ὃ δ' ἐδέξατο χαίρων.
<hom. il. 23.798>	αὐτὰρ Πηλεί̈δης κατὰ μὲν δολιχόσκιον ἔγχος
<hom. il. 23.799>	θῆκ' ἐς ἀγῶνα φέρων, κατὰ δ' ἀσπίδα καὶ τρυφάλειαν
<hom. il. 23.800>	τεύχεα Σαρπήδοντος, ἅ μιν Πάτροκλος ἀπηύρα.
<hom. il. 23.801>	στῆ δ' ὀρθὸς καὶ μῦθον ἐν ̓Αργείοισιν ἔειπεν:
<hom. il. 23.802>	ἄνδρε δύω περὶ τῶνδε κελεύομεν, ὥ περ ἀρίστω,
<hom. il. 23.803>	τεύχεα ἑσσαμένω ταμεσίχροα χαλκὸν ἑλόντε
<hom. il. 23.804>	ἀλλήλων προπάροιθεν ὁμίλου πειρηθῆναι.
<hom. il. 23.805>	ὁππότερός κε φθῇσιν ὀρεξάμενος χρόα καλόν,
<hom. il. 23.806>	ψαύσῃ δ' ἐνδίνων διά τ' ἔντεα καὶ μέλαν αἷμα,
<hom. il. 23.807>	τῷ μὲν ἐγὼ δώσω τόδε φάσγανον ἀργυρόηλον
<hom. il. 23.808>	καλὸν Θρηί̈κιον, τὸ μὲν ̓Αστεροπαῖον ἀπηύρων:
<hom. il. 23.809>	τεύχεα δ' ἀμφότεροι ξυνήϊα ταῦτα φερέσθων:
<hom. il. 23.810>	καί σφιν δαῖτ' ἀγαθὴν παραθήσομεν ἐν κλισίῃσιν.

<hom. il. 23.811>	ὣς ἔφατ', ὦρτο δ' ἔπειτα μέγας Τελαμώνιος Αἴας,
<hom. il. 23.812>	ἂν δ' ἄρα Τυδεί̈δης ὦρτο, κρατερὸς Διομήδης.
<hom. il. 23.813>	οἳ δ' ἐπεὶ οὖν ἑκάτερθεν ὁμίλου θωρήχθησαν,
<hom. il. 23.814>	ἐς μέσον ἀμφοτέρω συνίτην μεμαῶτε μάχεσθαι
<hom. il. 23.815>	δεινὸν δερκομένω: θάμβος δ' ἔχε πάντας ̓Αχαιούς.
<hom. il. 23.816>	ἀλλ' ὅτε δὴ σχεδὸν ἦσαν ἐπ' ἀλλήλοισιν ἰόντες,
<hom. il. 23.817>	τρὶς μὲν ἐπήϊξαν, τρὶς δὲ σχεδὸν ὁρμήθησαν.
<hom. il. 23.818>	ἔνθ' Αἴας μὲν ἔπειτα κατ' ἀσπίδα πάντος' ἐί̈σην
<hom. il. 23.819>	νύξ', οὐδὲ χρό' ἵκανεν: ἔρυτο γὰρ ἔνδοθι θώρηξ:
<hom. il. 23.820>	Τυδεί̈δης δ' ἄρ' ἔπειτα ὑπὲρ σάκεος μεγάλοιο
<hom. il. 23.821>	αἰὲν ἐπ' αὐχένι κῦρε φαεινοῦ δουρὸς ἀκωκῇ.
<hom. il. 23.822>	καὶ τότε δή ῥ' Αἴαντι περιδείσαντες ̓Αχαιοὶ
<hom. il. 23.823>	παυσαμένους ἐκέλευσαν ἀέθλια ἶς' ἀνελέσθαι.
<hom. il. 23.824>	αὐτὰρ Τυδεί̈δῃ δῶκεν μέγα φάσγανον ἥρως
<hom. il. 23.825>	σὺν κολεῷ τε φέρων καὶ ἐϋτμήτῳ τελαμῶνι.

<hom. il. 23.826>	αὐτὰρ Πηλεί̈δης θῆκεν σόλον αὐτοχόωνον
<hom. il. 23.827>	ὃν πρὶν μὲν ῥίπτασκε μέγα σθένος ̓Ηετίωνος:
<hom. il. 23.828>	ἀλλ' ἤτοι τὸν ἔπεφνε ποδάρκης δῖος ̓Αχιλλεύς,
<hom. il. 23.829>	τὸν δ' ἄγετ' ἐν νήεσσι σὺν ἄλλοισι κτεάτεσσι.
<hom. il. 23.830>	στῆ δ' ὀρθὸς καὶ μῦθον ἐν ̓Αργείοισιν ἔειπεν:
<hom. il. 23.831>	ὄρνυσθ' οἳ καὶ τούτου ἀέθλου πειρήσεσθε.
<hom. il. 23.832>	εἴ οἱ καὶ μάλα πολλὸν ἀπόπροθι πίονες ἀγροί,
<hom. il. 23.833>	ἕξει μιν καὶ πέντε περιπλομένους ἐνιαυτοὺς
<hom. il. 23.834>	χρεώμενος: οὐ μὲν γάρ οἱ ἀτεμβόμενός γε σιδήρου
<hom. il. 23.835>	ποιμὴν οὐδ' ἀροτὴρ εἶς' ἐς πόλιν, ἀλλὰ παρέξει.

<hom. il. 23.836>	ὣς ἔφατ', ὦρτο δ' ἔπειτα μενεπτόλεμος Πολυποίτης,
<hom. il. 23.837>	ἂν δὲ Λεοντῆος κρατερὸν μένος ἀντιθέοιο,
<hom. il. 23.838>	ἂν δ' Αἴας Τελαμωνιάδης καὶ δῖος ̓Επειός.
<hom. il. 23.839>	ἑξείης δ' ἵσταντο, σόλον δ' ἕλε δῖος ̓Επειός,
<hom. il. 23.840>	ἧκε δὲ δινήσας: γέλασαν δ' ἐπὶ πάντες ̓Αχαιοί.
<hom. il. 23.841>	δεύτερος αὖτ' ἀφέηκε Λεοντεὺς ὄζος ̓́Αρηος:
<hom. il. 23.842>	τὸ τρίτον αὖτ' ἔρριψε μέγας Τελαμώνιος Αἴας
<hom. il. 23.843>	χειρὸς ἄπο στιβαρῆς, καὶ ὑπέρβαλε σήματα πάντων.
<hom. il. 23.844>	ἀλλ' ὅτε δὴ σόλον εἷλε μενεπτόλεμος Πολυποίτης,
<hom. il. 23.845>	ὅσσόν τίς τ' ἔρριψε καλαύροπα βουκόλος ἀνήρ,
<hom. il. 23.846>	ἣ δέ θ' ἑλισσομένη πέτεται διὰ βοῦς ἀγελαίας,
<hom. il. 23.847>	τόσσον παντὸς ἀγῶνος ὑπέρβαλε: τοὶ δὲ βόησαν.
<hom. il. 23.848>	ἀνστάντες δ' ἕταροι Πολυποίταο κρατεροῖο
<hom. il. 23.849>	νῆας ἔπι γλαφυρὰς ἔφερον βασιλῆος ἄεθλον.

<hom. il. 23.850>	αὐτὰρ ὃ τοξευτῇσι τίθει ἰόεντα σίδηρον,
<hom. il. 23.851>	κὰδ δ' ἐτίθει δέκα μὲν πελέκεας, δέκα δ' ἡμιπέλεκκα,
<hom. il. 23.852>	ἱστὸν δ' ἔστησεν νηὸς κυανοπρῴροιο
<hom. il. 23.853>	τηλοῦ ἐπὶ ψαμάθοις, ἐκ δὲ τρήρωνα πέλειαν
<hom. il. 23.854>	λεπτῇ μηρίνθῳ δῆσεν ποδός, ἧς ἄρ' ἀνώγει
<hom. il. 23.855>	τοξεύειν: ὃς μέν κε βάλῃ τρήρωνα πέλειαν,
<hom. il. 23.856>	πάντας ἀειράμενος πελέκεας οἶκον δὲ φερέσθω:
<hom. il. 23.857>	ὃς δέ κε μηρίνθοιο τύχῃ ὄρνιθος ἁμαρτών,
<hom. il. 23.858>	ἥσσων γὰρ δὴ κεῖνος, ὃ δ' οἴσεται ἡμιπέλεκκα.

<hom. il. 23.859>	ὣς ἔφατ', ὦρτο δ' ἔπειτα βίη Τεύκροιο ἄνακτος,
<hom. il. 23.860>	ἂν δ' ἄρα Μηριόνης θεράπων ἐὺ̈ς ̓Ιδομενῆος.
<hom. il. 23.861>	κλήρους δ' ἐν κυνέῃ χαλκήρεϊ πάλλον ἑλόντες,
<hom. il. 23.862>	Τεῦκρος δὲ πρῶτος κλήρῳ λάχεν: αὐτίκα δ' ἰὸν
<hom. il. 23.863>	ἧκεν ἐπικρατέως, οὐδ' ἠπείλησεν ἄνακτι
<hom. il. 23.864>	ἀρνῶν πρωτογόνων ῥέξειν κλειτὴν ἑκατόμβην.
<hom. il. 23.865>	ὄρνιθος μὲν ἅμαρτε: μέγηρε γάρ οἱ τό γ' ̓Απόλλων:
<hom. il. 23.866>	αὐτὰρ ὃ μήρινθον βάλε πὰρ πόδα, τῇ δέδετ' ὄρνις:
<hom. il. 23.867>	ἀντικρὺ δ' ἀπὸ μήρινθον τάμε πικρὸς ὀϊστός.
<hom. il. 23.868>	ἣ μὲν ἔπειτ' ἤϊξε πρὸς οὐρανόν, ἣ δὲ παρείθη
<hom. il. 23.869>	μήρινθος ποτὶ γαῖαν: ἀτὰρ κελάδησαν ̓Αχαιοί.
<hom. il. 23.870>	σπερχόμενος δ' ἄρα Μηριόνης ἐξείρυσε χειρὸς
<hom. il. 23.871>	τόξον: ἀτὰρ δὴ ὀϊστὸν ἔχεν πάλαι, ὡς ἴθυνεν.
<hom. il. 23.872>	αὐτίκα δ' ἠπείλησεν ἑκηβόλῳ ̓Απόλλωνι
<hom. il. 23.873>	ἀρνῶν πρωτογόνων ῥέξειν κλειτὴν ἑκατόμβην.
<hom. il. 23.874>	ὕψι δ' ὑπὸ νεφέων εἶδε τρήρωνα πέλειαν:
<hom. il. 23.875>	τῇ ῥ' ὅ γε δινεύουσαν ὑπὸ πτέρυγος βάλε μέσσην,
<hom. il. 23.876>	ἀντικρὺ δὲ διῆλθε βέλος: τὸ μὲν ἂψ ἐπὶ γαίῃ
<hom. il. 23.877>	πρόσθεν Μηριόναο πάγη ποδός: αὐτὰρ ἣ ὄρνις
<hom. il. 23.878>	ἱστῷ ἐφεζομένη νηὸς κυανοπρῴροιο
<hom. il. 23.879>	αὐχέν' ἀπεκρέμασεν, σὺν δὲ πτερὰ πυκνὰ λίασθεν.
<hom. il. 23.880>	ὠκὺς δ' ἐκ μελέων θυμὸς πτάτο, τῆλε δ' ἀπ' αὐτοῦ
<hom. il. 23.881>	κάππεσε: λαοὶ δ' αὖ θηεῦντό τε θάμβησάν τε.
<hom. il. 23.882>	ἂν δ' ἄρα Μηριόνης πελέκεας δέκα πάντας ἄειρε,
<hom. il. 23.883>	Τεῦκρος δ' ἡμιπέλεκκα φέρεν κοίλας ἐπὶ νῆας.

<hom. il. 23.884>	αὐτὰρ Πηλεί̈δης κατὰ μὲν δολιχόσκιον ἔγχος,
<hom. il. 23.885>	κὰδ δὲ λέβητ' ἄπυρον βοὸς ἄξιον ἀνθεμόεντα
<hom. il. 23.886>	θῆκ' ἐς ἀγῶνα φέρων: καί ῥ' ἥμονες ἄνδρες ἀνέσταν:
<hom. il. 23.887>	ἂν μὲν ἄρ' ̓Ατρεί̈δης εὐρὺ κρείων ̓Αγαμέμνων,
<hom. il. 23.888>	ἂν δ' ἄρα Μηριόνης, θεράπων ἐὺ̈ς ̓Ιδομενῆος.
<hom. il. 23.889>	τοῖσι δὲ καὶ μετέειπε ποδάρκης δῖος ̓Αχιλλεύς:
<hom. il. 23.890>	̓Ατρεί̈δη: ἴδμεν γὰρ ὅσον προβέβηκας ἁπάντων
<hom. il. 23.891>	ἠδ' ὅσσον δυνάμει τε καὶ ἥμασιν ἔπλευ ἄριστος:
<hom. il. 23.892>	ἀλλὰ σὺ μὲν τόδ' ἄεθλον ἔχων κοίλας ἐπὶ νῆας
<hom. il. 23.893>	ἔρχευ, ἀτὰρ δόρυ Μηριόνῃ ἥρωϊ πόρωμεν,
<hom. il. 23.894>	εἰ σύ γε σῷ θυμῷ ἐθέλοις: κέλομαι γὰρ ἔγωγε.

<hom. il. 23.895>	ὣς ἔφατ', οὐδ' ἀπίθησεν ἄναξ ἀνδρῶν ̓Αγαμέμνων:
<hom. il. 23.896>	δῶκε δὲ Μηριόνῃ δόρυ χάλκεον: αὐτὰρ ὅ γ' ἥρως
<hom. il. 23.897>	Ταλθυβίῳ κήρυκι δίδου περικαλλὲς ἄεθλον.
<hom. il. 24.1>	λῦτο δ' ἀγών, λαοὶ δὲ θοὰς ἐπὶ νῆας ἕκαστοι
<hom. il. 24.2>	ἐσκίδναντ' ἰέναι. τοὶ μὲν δόρποιο μέδοντο
<hom. il. 24.3>	ὕπνου τε γλυκεροῦ ταρπήμεναι: αὐτὰρ ̓Αχιλλεὺς
<hom. il. 24.4>	κλαῖε φίλου ἑτάρου μεμνημένος, οὐδέ μιν ὕπνος
<hom. il. 24.5>	ᾕρει πανδαμάτωρ, ἀλλ' ἐστρέφετ' ἔνθα καὶ ἔνθα
<hom. il. 24.6>	Πατρόκλου ποθέων ἀνδροτῆτά τε καὶ μένος ἠύ̈,
<hom. il. 24.7>	ἠδ' ὁπόσα τολύπευσε σὺν αὐτῷ καὶ πάθεν ἄλγεα
<hom. il. 24.8>	ἀνδρῶν τε πτολέμους ἀλεγεινά τε κύματα πείρων:
<hom. il. 24.9>	τῶν μιμνησκόμενος θαλερὸν κατὰ δάκρυον εἶβεν,
<hom. il. 24.10>	ἄλλοτ' ἐπὶ πλευρὰς κατακείμενος, ἄλλοτε δ' αὖτε
<hom. il. 24.11>	ὕπτιος, ἄλλοτε δὲ πρηνής: τοτὲ δ' ὀρθὸς ἀναστὰς
<hom. il. 24.12>	δινεύεσκ' ἀλύων παρὰ θῖν' ἁλός: οὐδέ μιν ἠὼς
<hom. il. 24.13>	φαινομένη λήθεσκεν ὑπεὶρ ἅλα τ' ἠϊόνας τε.
<hom. il. 24.14>	ἀλλ' ὅ γ' ἐπεὶ ζεύξειεν ὑφ' ἅρμασιν ὠκέας ἵππους,
<hom. il. 24.15>	̔́Εκτορα δ' ἕλκεσθαι δησάσκετο δίφρου ὄπισθεν,
<hom. il. 24.16>	τρὶς δ' ἐρύσας περὶ σῆμα Μενοιτιάδαο θανόντος
<hom. il. 24.17>	αὖτις ἐνὶ κλισίῃ παυέσκετο, τὸν δέ τ' ἔασκεν
<hom. il. 24.18>	ἐν κόνι ἐκτανύσας προπρηνέα: τοῖο δ' ̓Απόλλων
<hom. il. 24.19>	πᾶσαν ἀεικείην ἄπεχε χροὶ̈ φῶτ' ἐλεαίρων
<hom. il. 24.20>	καὶ τεθνηότα περ: περὶ δ' αἰγίδι πάντα κάλυπτε
<hom. il. 24.21>	χρυσείῃ, ἵνα μή μιν ἀποδρύφοι ἑλκυστάζων.

<hom. il. 24.22>	ὣς ὃ μὲν ̔́Εκτορα δῖον ἀείκιζεν μενεαίνων:
<hom. il. 24.23>	τὸν δ' ἐλεαίρεσκον μάκαρες θεοὶ εἰσορόωντες,
<hom. il. 24.24>	κλέψαι δ' ὀτρύνεσκον ἐύ̈σκοπον ἀργεϊφόντην.
<hom. il. 24.25>	ἔνθ' ἄλλοις μὲν πᾶσιν ἑήνδανεν, οὐδέ ποθ' ̔́Ηρῃ
<hom. il. 24.26>	οὐδὲ Ποσειδάων' οὐδὲ γλαυκώπιδι κούρῃ,
<hom. il. 24.27>	ἀλλ' ἔχον ὥς σφιν πρῶτον ἀπήχθετο ̓́Ιλιος ἱρὴ
<hom. il. 24.28>	καὶ Πρίαμος καὶ λαὸς ̓Αλεξάνδρου ἕνεκ' ἄτης,
<hom. il. 24.29>	ὃς νείκεσσε θεὰς ὅτε οἱ μέσσαυλον ἵκοντο,
<hom. il. 24.30>	τὴν δ' ᾔνης' ἥ οἱ πόρε μαχλοσύνην ἀλεγεινήν.
<hom. il. 24.31>	ἀλλ' ὅτε δή ῥ' ἐκ τοῖο δυωδεκάτη γένετ' ἠώς,
<hom. il. 24.32>	καὶ τότ' ἄρ' ἀθανάτοισι μετηύδα Φοῖβος ̓Απόλλων:
<hom. il. 24.33>	σχέτλιοί ἐστε θεοί, δηλήμονες: οὔ νύ ποθ' ὑμῖν
<hom. il. 24.34>	̔́Εκτωρ μηρί' ἔκηε βοῶν αἰγῶν τε τελείων;
<hom. il. 24.35>	τὸν νῦν οὐκ ἔτλητε νέκυν περ ἐόντα σαῶσαι
<hom. il. 24.36>	ᾗ τ' ἀλόχῳ ἰδέειν καὶ μητέρι καὶ τέκεϊ ᾧ
<hom. il. 24.37>	καὶ πατέρι Πριάμῳ λαοῖσί τε, τοί κέ μιν ὦκα
<hom. il. 24.38>	ἐν πυρὶ κήαιεν καὶ ἐπὶ κτέρεα κτερίσαιεν.
<hom. il. 24.39>	ἀλλ' ὀλοῷ ̓Αχιλῆϊ θεοὶ βούλεσθ' ἐπαρήγειν,
<hom. il. 24.40>	ᾧ οὔτ' ἂρ φρένες εἰσὶν ἐναίσιμοι οὔτε νόημα
<hom. il. 24.41>	γναμπτὸν ἐνὶ στήθεσσι, λέων δ' ὣς ἄγρια οἶδεν,
<hom. il. 24.42>	ὅς τ' ἐπεὶ ἂρ μεγάλῃ τε βίῃ καὶ ἀγήνορι θυμῷ
<hom. il. 24.43>	εἴξας εἶς' ἐπὶ μῆλα βροτῶν ἵνα δαῖτα λάβῃσιν:
<hom. il. 24.44>	ὣς ̓Αχιλεὺς ἔλεον μὲν ἀπώλεσεν, οὐδέ οἱ αἰδὼς
<hom. il. 24.45>	γίγνεται, ἥ τ' ἄνδρας μέγα σίνεται ἠδ' ὀνίνησι.
<hom. il. 24.46>	μέλλει μέν πού τις καὶ φίλτερον ἄλλον ὀλέσσαι
<hom. il. 24.47>	ἠὲ κασίγνητον ὁμογάστριον ἠὲ καὶ υἱόν:
<hom. il. 24.48>	ἀλλ' ἤτοι κλαύσας καὶ ὀδυράμενος μεθέηκε:
<hom. il. 24.49>	τλητὸν γὰρ Μοῖραι θυμὸν θέσαν ἀνθρώποισιν.
<hom. il. 24.50>	αὐτὰρ ὅ γ' ̔́Εκτορα δῖον, ἐπεὶ φίλον ἦτορ ἀπηύρα,
<hom. il. 24.51>	ἵππων ἐξάπτων περὶ σῆμ' ἑτάροιο φίλοιο
<hom. il. 24.52>	ἕλκει: οὐ μήν οἱ τό γε κάλλιον οὐδέ τ' ἄμεινον.
<hom. il. 24.53>	μὴ ἀγαθῷ περ ἐόντι νεμεσσηθέωμέν οἱ ἡμεῖς:
<hom. il. 24.54>	κωφὴν γὰρ δὴ γαῖαν ἀεικίζει μενεαίνων.

<hom. il. 24.55>	τὸν δὲ χολωσαμένη προσέφη λευκώλενος ̔́Ηρη:
<hom. il. 24.56>	εἴη κεν καὶ τοῦτο τεὸν ἔπος ἀργυρότοξε
<hom. il. 24.57>	εἰ δὴ ὁμὴν ̓Αχιλῆϊ καὶ ̔́Εκτορι θήσετε τιμήν.
<hom. il. 24.58>	̔́Εκτωρ μὲν θνητός τε γυναῖκά τε θήσατο μαζόν:
<hom. il. 24.59>	αὐτὰρ ̓Αχιλλεύς ἐστι θεᾶς γόνος, ἣν ἐγὼ αὐτὴ
<hom. il. 24.60>	θρέψά τε καὶ ἀτίτηλα καὶ ἀνδρὶ πόρον παράκοιτιν
<hom. il. 24.61>	Πηλέϊ, ὃς περὶ κῆρι φίλος γένετ' ἀθανάτοισι.
<hom. il. 24.62>	πάντες δ' ἀντιάασθε θεοὶ γάμου: ἐν δὲ σὺ τοῖσι
<hom. il. 24.63>	δαίνυ' ἔχων φόρμιγγα κακῶν ἕταρ', αἰὲν ἄπιστε.

<hom. il. 24.64>	τὴν δ' ἀπαμειβόμενος προσέφη νεφεληγερέτα Ζεύς:
<hom. il. 24.65>	̔́Ηρη μὴ δὴ πάμπαν ἀποσκύδμαινε θεοῖσιν:
<hom. il. 24.66>	οὐ μὲν γὰρ τιμή γε μί' ἔσσεται: ἀλλὰ καὶ ̔́Εκτωρ
<hom. il. 24.67>	φίλτατος ἔσκε θεοῖσι βροτῶν οἳ ἐν ̓Ιλίῳ εἰσίν:
<hom. il. 24.68>	ὣς γὰρ ἔμοιγ', ἐπεὶ οὔ τι φίλων ἡμάρτανε δώρων.
<hom. il. 24.69>	οὐ γάρ μοί ποτε βωμὸς ἐδεύετο δαιτὸς ἐί̈σης
<hom. il. 24.70>	λοιβῆς τε κνίσης τε: τὸ γὰρ λάχομεν γέρας ἡμεῖς.
<hom. il. 24.71>	ἀλλ' ἤτοι κλέψαι μὲν ἐάσομεν, οὐδέ πῃ ἔστι,
<hom. il. 24.72>	λάθρῃ ̓Αχιλλῆος θρασὺν ̔́Εκτορα: ἦ γάρ οἱ αἰεὶ
<hom. il. 24.73>	μήτηρ παρμέμβλωκεν ὁμῶς νύκτάς τε καὶ ἦμαρ.
<hom. il. 24.74>	ἀλλ' εἴ τις καλέσειε θεῶν Θέτιν ἆσσον ἐμεῖο,
<hom. il. 24.75>	ὄφρά τί οἱ εἴπω πυκινὸν ἔπος, ὥς κεν ̓Αχιλλεὺς
<hom. il. 24.76>	δώρων ἐκ Πριάμοιο λάχῃ ἀπό θ' ̔́Εκτορα λύσῃ.

<hom. il. 24.77>	ὣς ἔφατ', ὦρτο δὲ ̓͂Ιρις ἀελλόπος ἀγγελέουσα,
<hom. il. 24.78>	μεσσηγὺς δὲ Σάμου τε καὶ ̓́Ιμβρου παιπαλοέσσης
<hom. il. 24.79>	ἔνθορε μείλανι πόντῳ: ἐπεστονάχησε δὲ λίμνη.
<hom. il. 24.80>	ἣ δὲ μολυβδαίνῃ ἰκέλη ἐς βυσσὸν ὄρουσεν,
<hom. il. 24.81>	ἥ τε κατ' ἀγραύλοιο βοὸς κέρας ἐμβεβαυῖα
<hom. il. 24.82>	ἔρχεται ὠμηστῇσιν ἐπ' ἰχθύσι κῆρα φέρουσα.
<hom. il. 24.83>	εὗρε δ' ἐνὶ σπῆϊ γλαφυρῷ Θέτιν, ἀμφὶ δ' ἄρ' ἄλλαι
<hom. il. 24.84>	εἵαθ' ὁμηγερέες ἅλιαι θεαί: ἣ δ' ἐνὶ μέσσῃς
<hom. il. 24.85>	κλαῖε μόρον οὗ παιδὸς ἀμύμονος, ὅς οἱ ἔμελλε
<hom. il. 24.86>	φθίσεσθ' ἐν Τροίῃ ἐριβώλακι τηλόθι πάτρης.
<hom. il. 24.87>	ἀγχοῦ δ' ἱσταμένη προσέφη πόδας ὠκέα ̓͂Ιρις:
<hom. il. 24.88>	ὄρσο Θέτι: καλέει Ζεὺς ἄφθιτα μήδεα εἰδώς.
<hom. il. 24.89>	τὴν δ' ἠμείβετ' ἔπειτα θεὰ Θέτις ἀργυρόπεζα:
<hom. il. 24.90>	τίπτέ με κεῖνος ἄνωγε μέγας θεός; αἰδέομαι δὲ
<hom. il. 24.91>	μίσγεσθ' ἀθανάτοισιν, ἔχω δ' ἄχε' ἄκριτα θυμῷ.
<hom. il. 24.92>	εἶμι μέν, οὐδ' ἅλιον ἔπος ἔσσεται ὅττί κεν εἴπῃ.

<hom. il. 24.93>	ὣς ἄρα φωνήσασα κάλυμμ' ἕλε δῖα θεάων
<hom. il. 24.94>	κυάνεον, τοῦ δ' οὔ τι μελάντερον ἔπλετο ἔσθος.
<hom. il. 24.95>	βῆ δ' ἰέναι, πρόσθεν δὲ ποδήνεμος ὠκέα ̓͂Ιρις
<hom. il. 24.96>	ἡγεῖτ': ἀμφὶ δ' ἄρα σφι λιάζετο κῦμα θαλάσσης.
<hom. il. 24.97>	ἀκτὴν δ' ἐξαναβᾶσαι ἐς οὐρανὸν ἀϊχθήτην,
<hom. il. 24.98>	εὗρον δ' εὐρύοπα Κρονίδην, περὶ δ' ἄλλοι ἅπαντες
<hom. il. 24.99>	εἵαθ' ὁμηγερέες μάκαρες θεοὶ αἰὲν ἐόντες.
<hom. il. 24.100>	ἣ δ' ἄρα πὰρ Διὶ πατρὶ καθέζετο, εἶξε δ' ̓Αθήνη.
<hom. il. 24.101>	̔́Ηρη δὲ χρύσεον καλὸν δέπας ἐν χερὶ θῆκε
<hom. il. 24.102>	καί ῥ' εὔφρην' ἐπέεσσι: Θέτις δ' ὤρεξε πιοῦσα.
<hom. il. 24.103>	τοῖσι δὲ μύθων ἦρχε πατὴρ ἀνδρῶν τε θεῶν τε:
<hom. il. 24.104>	ἤλυθες Οὔλυμπον δὲ θεὰ Θέτι κηδομένη περ,
<hom. il. 24.105>	πένθος ἄλαστον ἔχουσα μετὰ φρεσίν: οἶδα καὶ αὐτός:
<hom. il. 24.106>	ἀλλὰ καὶ ὧς ἐρέω τοῦ ς' εἵνεκα δεῦρο κάλεσσα.
<hom. il. 24.107>	ἐννῆμαρ δὴ νεῖκος ἐν ἀθανάτοισιν ὄρωρεν
<hom. il. 24.108>	̔́Εκτορος ἀμφὶ νέκυι καὶ ̓Αχιλλῆϊ πτολιπόρθῳ:
<hom. il. 24.109>	κλέψαι δ' ὀτρύνουσιν ἐύ̈σκοπον ἀργεϊφόντην:
<hom. il. 24.110>	αὐτὰρ ἐγὼ τόδε κῦδος ̓Αχιλλῆϊ προτιάπτω
<hom. il. 24.111>	αἰδῶ καὶ φιλότητα τεὴν μετόπισθε φυλάσσων.
<hom. il. 24.112>	αἶψα μάλ' ἐς στρατὸν ἐλθὲ καὶ υἱέϊ σῷ ἐπίτειλον:
<hom. il. 24.113>	σκύζεσθαί οἱ εἰπὲ θεούς, ἐμὲ δ' ἔξοχα πάντων
<hom. il. 24.114>	ἀθανάτων κεχολῶσθαι, ὅτι φρεσὶ μαινομένῃσιν
<hom. il. 24.115>	̔́Εκτορ' ἔχει παρὰ νηυσὶ κορωνίσιν οὐδ' ἀπέλυσεν,
<hom. il. 24.116>	αἴ κέν πως ἐμέ τε δείσῃ ἀπό θ' ̔́Εκτορα λύσῃ.
<hom. il. 24.117>	αὐτὰρ ἐγὼ Πριάμῳ μεγαλήτορι ̓͂Ιριν ἐφήσω
<hom. il. 24.118>	λύσασθαι φίλον υἱὸν ἰόντ' ἐπὶ νῆας ̓Αχαιῶν,
<hom. il. 24.119>	δῶρα δ' ̓Αχιλλῆϊ φερέμεν, τά κε θυμὸν ἰήνῃ.

<hom. il. 24.120>	ὣς ἔφατ', οὐδ' ἀπίθησε θεὰ Θέτις ἀργυρόπεζα,
<hom. il. 24.121>	βῆ δὲ κατ' Οὐλύμποιο καρήνων ἀί̈ξασα,
<hom. il. 24.122>	ἷξεν δ' ἐς κλισίην οὗ υἱέος: ἔνθ' ἄρα τόν γε
<hom. il. 24.123>	εὗρ' ἁδινὰ στενάχοντα: φίλοι δ' ἀμφ' αὐτὸν ἑταῖροι
<hom. il. 24.124>	ἐσσυμένως ἐπένοντο καὶ ἐντύνοντο ἄριστον:
<hom. il. 24.125>	τοῖσι δ' ὄϊς λάσιος μέγας ἐν κλισίῃ ἱέρευτο.
<hom. il. 24.126>	ἣ δὲ μάλ' ἄγχ' αὐτοῖο καθέζετο πότνια μήτηρ,
<hom. il. 24.127>	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:
<hom. il. 24.128>	τέκνον ἐμὸν τέο μέχρις ὀδυρόμενος καὶ ἀχεύων
<hom. il. 24.129>	σὴν ἔδεαι κραδίην μεμνημένος οὔτέ τι σίτου
<hom. il. 24.130>	οὔτ' εὐνῆς; ἀγαθὸν δὲ γυναικί περ ἐν φιλότητι
<hom. il. 24.131>	μίσγεσθ': οὐ γάρ μοι δηρὸν βέῃ, ἀλλά τοι ἤδη
<hom. il. 24.132>	ἄγχι παρέστηκεν θάνατος καὶ μοῖρα κραταιή.
<hom. il. 24.133>	ἀλλ' ἐμέθεν ξύνες ὦκα, Διὸς δέ τοι ἄγγελός εἰμι:
<hom. il. 24.134>	σκύζεσθαι σοί φησι θεούς, ἑὲ δ' ἔξοχα πάντων
<hom. il. 24.135>	ἀθανάτων κεχολῶσθαι, ὅτι φρεσὶ μαινομένῃσιν
<hom. il. 24.136>	̔́Εκτορ' ἔχεις παρὰ νηυσὶ κορωνίσιν οὐδ' ἀπέλυσας.
<hom. il. 24.137>	ἀλλ' ἄγε δὴ λῦσον, νεκροῖο δὲ δέξαι ἄποινα.

<hom. il. 24.138>	τὴν δ' ἀπαμειβόμενος προσέφη πόδας ὠκὺς ̓Αχιλλεύς:
<hom. il. 24.139>	τῇδ' εἴη: ὃς ἄποινα φέροι καὶ νεκρὸν ἄγοιτο,
<hom. il. 24.140>	εἰ δὴ πρόφρονι θυμῷ ̓Ολύμπιος αὐτὸς ἀνώγει.

<hom. il. 24.141>	ὣς οἵ γ' ἐν νηῶν ἀγύρει μήτηρ τε καὶ υἱὸς
<hom. il. 24.142>	πολλὰ πρὸς ἀλλήλους ἔπεα πτερόεντ' ἀγόρευον.
<hom. il. 24.143>	̓͂Ιριν δ' ὄτρυνε Κρονίδης εἰς ̓́Ιλιον ἱρήν:
<hom. il. 24.144>	βάσκ' ἴθι ̓͂Ιρι ταχεῖα λιποῦς' ἕδος Οὐλύμποιο
<hom. il. 24.145>	ἄγγειλον Πριάμῳ μεγαλήτορι ̓́Ιλιον εἴσω
<hom. il. 24.146>	λύσασθαι φίλον υἱὸν ἰόντ' ἐπὶ νῆας ̓Αχαιῶν,
<hom. il. 24.147>	δῶρα δ' ̓Αχιλλῆϊ φερέμεν τά κε θυμὸν ἰήνῃ
<hom. il. 24.148>	οἶον, μὴ δέ τις ἄλλος ἅμα Τρώων ἴτω ἀνήρ.
<hom. il. 24.149>	κῆρύξ τίς οἱ ἕποιτο γεραίτερος, ὅς κ' ἰθύνοι
<hom. il. 24.150>	ἡμιόνους καὶ ἄμαξαν ἐύ̈τροχον, ἠδὲ καὶ αὖτις
<hom. il. 24.151>	νεκρὸν ἄγοι προτὶ ἄστυ, τὸν ἔκτανε δῖος ̓Αχιλλεύς.
<hom. il. 24.152>	μὴ δέ τί οἱ θάνατος μελέτω φρεσὶ μὴ δέ τι τάρβος:
<hom. il. 24.153>	τοῖον γάρ οἱ πομπὸν ὀπάσσομεν ἀργεϊφόντην,
<hom. il. 24.154>	ὃς ἄξει εἷός κεν ἄγων ̓Αχιλῆϊ πελάσσῃ.
<hom. il. 24.155>	αὐτὰρ ἐπὴν ἀγάγῃσιν ἔσω κλισίην ̓Αχιλῆος,
<hom. il. 24.156>	οὔτ' αὐτὸς κτενέει ἀπό τ' ἄλλους πάντας ἐρύξει:
<hom. il. 24.157>	οὔτε γάρ ἐστ' ἄφρων οὔτ' ἄσκοπος οὔτ' ἀλιτήμων,
<hom. il. 24.158>	ἀλλὰ μάλ' ἐνδυκέως ἱκέτεω πεφιδήσεται ἀνδρός.

<hom. il. 24.159>	ὣς ἔφατ', ὦρτο δὲ ̓͂Ιρις ἀελλόπος ἀγγελέουσα.
<hom. il. 24.160>	ἷξεν δ' ἐς Πριάμοιο, κίχεν δ' ἐνοπήν τε γόον τε.
<hom. il. 24.161>	παῖδες μὲν πατέρ' ἀμφὶ καθήμενοι ἔνδοθεν αὐλῆς
<hom. il. 24.162>	δάκρυσιν εἵματ' ἔφυρον, ὃ δ' ἐν μέσσοισι γεραιὸς
<hom. il. 24.163>	ἐντυπὰς ἐν χλαίνῃ κεκαλυμμένος: ἀμφὶ δὲ πολλὴ
<hom. il. 24.164>	κόπρος ἔην κεφαλῇ τε καὶ αὐχένι τοῖο γέροντος
<hom. il. 24.165>	τήν ῥα κυλινδόμενος καταμήσατο χερσὶν ἑῇσι.
<hom. il. 24.166>	θυγατέρες δ' ἀνὰ δώματ' ἰδὲ νυοὶ ὠδύροντο
<hom. il. 24.167>	τῶν μιμνησκόμεναι οἳ δὴ πολέες τε καὶ ἐσθλοὶ
<hom. il. 24.168>	χερσὶν ὑπ' ̓Αργείων κέατο ψυχὰς ὀλέσαντες.
<hom. il. 24.169>	στῆ δὲ παρὰ Πρίαμον Διὸς ἄγγελος, ἠδὲ προσηύδα
<hom. il. 24.170>	τυτθὸν φθεγξαμένη: τὸν δὲ τρόμος ἔλλαβε γυῖα:
<hom. il. 24.171>	θάρσει Δαρδανίδη Πρίαμε φρεσί, μὴ δέ τι τάρβει:
<hom. il. 24.172>	οὐ μὲν γάρ τοι ἐγὼ κακὸν ὀσσομένη τόδ' ἱκάνω
<hom. il. 24.173>	ἀλλ' ἀγαθὰ φρονέουσα: Διὸς δέ τοι ἄγγελός εἰμι,
<hom. il. 24.174>	ὅς σευ ἄνευθεν ἐὼν μέγα κήδεται ἠδ' ἐλεαίρει.
<hom. il. 24.175>	λύσασθαί ς' ἐκέλευσεν ̓Ολύμπιος ̔́Εκτορα δῖον,
<hom. il. 24.176>	δῶρα δ' ̓Αχιλλῆϊ φερέμεν τά κε θυμὸν ἰήνῃ
<hom. il. 24.177>	οἶον, μὴ δέ τις ἄλλος ἅμα Τρώων ἴτω ἀνήρ.
<hom. il. 24.178>	κῆρύξ τίς τοι ἕποιτο γεραίτερος, ὅς κ' ἰθύνοι
<hom. il. 24.179>	ἡμιόνους καὶ ἄμαξαν ἐύ̈τροχον, ἠδὲ καὶ αὖτις
<hom. il. 24.180>	νεκρὸν ἄγοι προτὶ ἄστυ, τὸν ἔκτανε δῖος ̓Αχιλλεύς.
<hom. il. 24.181>	μὴ δέ τί τοι θάνατος μελέτω φρεσὶ μηδέ τι τάρβος:
<hom. il. 24.182>	τοῖος γάρ τοι πομπὸς ἅμ' ἕψεται ἀργεϊφόντης,
<hom. il. 24.183>	ὅς ς' ἄξει εἷός κεν ἄγων ̓Αχιλῆϊ πελάσσῃ.
<hom. il. 24.184>	αὐτὰρ ἐπὴν ἀγάγῃσιν ἔσω κλισίην ̓Αχιλῆος,
<hom. il. 24.185>	οὔτ' αὐτὸς κτενέει ἀπό τ' ἄλλους πάντας ἐρύξει:
<hom. il. 24.186>	οὔτε γάρ ἔστ' ἄφρων οὔτ' ἄσκοπος οὔτ' ἀλιτήμων,
<hom. il. 24.187>	ἀλλὰ μάλ' ἐνδυκέως ἱκέτεω πεφιδήσεται ἀνδρός.

<hom. il. 24.188>	ἣ μὲν ἄρ' ὣς εἰποῦς' ἀπέβη πόδας ὠκέα ̓͂Ιρις,
<hom. il. 24.189>	αὐτὰρ ὅ γ' υἷας ἄμαξαν ἐύ̈τροχον ἡμιονείην
<hom. il. 24.190>	ὁπλίσαι ἠνώγει, πείρινθα δὲ δῆσαι ἐπ' αὐτῆς.
<hom. il. 24.191>	αὐτὸς δ' ἐς θάλαμον κατεβήσετο κηώεντα
<hom. il. 24.192>	κέδρινον ὑψόροφον, ὃς γλήνεα πολλὰ κεχάνδει:
<hom. il. 24.193>	ἐς δ' ἄλοχον ̔Εκάβην ἐκαλέσσατο φώνησέν τε:
<hom. il. 24.194>	δαιμονίη Διόθεν μοι ̓Ολύμπιος ἄγγελος ἦλθε
<hom. il. 24.195>	λύσασθαι φίλον υἱὸν ἰόντ' ἐπὶ νῆας ̓Αχαιῶν,
<hom. il. 24.196>	δῶρα δ' ̓Αχιλλῆϊ φερέμεν τά κε θυμὸν ἰήνῃ.
<hom. il. 24.197>	ἀλλ' ἄγε μοι τόδε εἰπὲ τί τοι φρεσὶν εἴδεται εἶναι;
<hom. il. 24.198>	αἰνῶς γάρ μ' αὐτόν γε μένος καὶ θυμὸς ἄνωγε
<hom. il. 24.199>	κεῖς' ἰέναι ἐπὶ νῆας ἔσω στρατὸν εὐρὺν ̓Αχαιῶν.

<hom. il. 24.200>	ὣς φάτο, κώκυσεν δὲ γυνὴ καὶ ἀμείβετο μύθῳ:
<hom. il. 24.201>	ὤ μοι πῇ δή τοι φρένες οἴχονθ', ᾗς τὸ πάρος περ
<hom. il. 24.202>	ἔκλε' ἐπ' ἀνθρώπους ξείνους ἠδ' οἷσιν ἀνάσσεις;
<hom. il. 24.203>	πῶς ἐθέλεις ἐπὶ νῆας ̓Αχαιῶν ἐλθέμεν οἶος
<hom. il. 24.204>	ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
<hom. il. 24.205>	υἱέας ἐξενάριξε: σιδήρειόν νύ τοι ἦτορ.
<hom. il. 24.206>	εἰ γάρ ς' αἱρήσει καὶ ἐσόψεται ὀφθαλμοῖσιν
<hom. il. 24.207>	ὠμηστὴς καὶ ἄπιστος ἀνὴρ ὅ γε οὔ ς' ἐλεήσει,
<hom. il. 24.208>	οὐδέ τί ς' αἰδέσεται. νῦν δὲ κλαίωμεν ἄνευθεν
<hom. il. 24.209>	ἥμενοι ἐν μεγάρῳ: τῷ δ' ὥς ποθι Μοῖρα κραταιὴ
<hom. il. 24.210>	γιγνομένῳ ἐπένησε λίνῳ, ὅτε μιν τέκον αὐτή,
<hom. il. 24.211>	ἀργίποδας κύνας ἆσαι ἑῶν ἀπάνευθε τοκήων
<hom. il. 24.212>	ἀνδρὶ πάρα κρατερῷ, τοῦ ἐγὼ μέσον ἧπαρ ἔχοιμι
<hom. il. 24.213>	ἐσθέμεναι προσφῦσα: τότ' ἄντιτα ἔργα γένοιτο
<hom. il. 24.214>	παιδὸς ἐμοῦ, ἐπεὶ οὔ ἑ κακιζόμενόν γε κατέκτα,
<hom. il. 24.215>	ἀλλὰ πρὸ Τρώων καὶ Τρωϊάδων βαθυκόλπων
<hom. il. 24.216>	ἑσταότ' οὔτε φόβου μεμνημένον οὔτ' ἀλεωρῆς.

<hom. il. 24.217>	τὴν δ' αὖτε προσέειπε γέρων Πρίαμος θεοειδής:
<hom. il. 24.218>	μή μ' ἐθέλοντ' ἰέναι κατερύκανε, μὴ δέ μοι αὐτὴ
<hom. il. 24.219>	ὄρνις ἐνὶ μεγάροισι κακὸς πέλευ: οὐδέ με πείσεις.
<hom. il. 24.220>	εἰ μὲν γάρ τίς μ' ἄλλος ἐπιχθονίων ἐκέλευεν,
<hom. il. 24.221>	ἢ οἳ μάντιές εἰσι θυοσκόοι ἢ ἱερῆες,
<hom. il. 24.222>	ψεῦδός κεν φαῖμεν καὶ νοσφιζοίμεθα μᾶλλον:
<hom. il. 24.223>	νῦν δ', αὐτὸς γὰρ ἄκουσα θεοῦ καὶ ἐσέδρακον ἄντην,
<hom. il. 24.224>	εἶμι καὶ οὐχ ἅλιον ἔπος ἔσσεται. εἰ δέ μοι αἶσα
<hom. il. 24.225>	τεθνάμεναι παρὰ νηυσὶν ̓Αχαιῶν χαλκοχιτώνων
<hom. il. 24.226>	βούλομαι: αὐτίκα γάρ με κατακτείνειεν ̓Αχιλλεὺς
<hom. il. 24.227>	ἀγκὰς ἑλόντ' ἐμὸν υἱόν, ἐπὴν γόου ἐξ ἔρον εἵην.

<hom. il. 24.228>	ἦ καὶ φωριαμῶν ἐπιθήματα κάλ' ἀνέῳγεν:
<hom. il. 24.229>	ἔνθεν δώδεκα μὲν περικαλλέας ἔξελε πέπλους,
<hom. il. 24.230>	δώδεκα δ' ἁπλοί̈δας χλαίνας, τόσσους δὲ τάπητας,
<hom. il. 24.231>	τόσσα δὲ φάρεα λευκά, τόσους δ' ἐπὶ τοῖσι χιτῶνας.
<hom. il. 24.232>	χρυσοῦ δὲ στήσας ἔφερεν δέκα πάντα τάλαντα,
<hom. il. 24.233>	ἐκ δὲ δύ' αἴθωνας τρίποδας, πίσυρας δὲ λέβητας,
<hom. il. 24.234>	ἐκ δὲ δέπας περικαλλές, ὅ οἱ Θρῇκες πόρον ἄνδρες
<hom. il. 24.235>	ἐξεσίην ἐλθόντι μέγα κτέρας: οὐδέ νυ τοῦ περ
<hom. il. 24.236>	φείσατ' ἐνὶ μεγάροις ὃ γέρων, περὶ δ' ἤθελε θυμῷ
<hom. il. 24.237>	λύσασθαι φίλον υἱόν. ὃ δὲ Τρῶας μὲν ἅπαντας
<hom. il. 24.238>	αἰθούσης ἀπέεργεν ἔπεσς' αἰσχροῖσιν ἐνίσσων:
<hom. il. 24.239>	ἔρρετε λωβητῆρες ἐλεγχέες: οὔ νυ καὶ ὑμῖν
<hom. il. 24.240>	οἴκοι ἔνεστι γόος, ὅτι μ' ἤλθετε κηδήσοντες;
<hom. il. 24.241>	ἦ ὀνόσασθ' ὅτι μοι Κρονίδης Ζεὺς ἄλγε' ἔδωκε
<hom. il. 24.242>	παῖδ' ὀλέσαι τὸν ἄριστον; ἀτὰρ γνώσεσθε καὶ ὔμμες:
<hom. il. 24.243>	ῥηί̈τεροι γὰρ μᾶλλον ̓Αχαιοῖσιν δὴ ἔσεσθε
<hom. il. 24.244>	κείνου τεθνηῶτος ἐναιρέμεν. αὐτὰρ ἔγωγε
<hom. il. 24.245>	πρὶν ἀλαπαζομένην τε πόλιν κεραϊζομένην τε
<hom. il. 24.246>	ὀφθαλμοῖσιν ἰδεῖν βαίην δόμον ̓́Αϊδος εἴσω.

<hom. il. 24.247>	ἦ καὶ σκηπανίῳ δίεπ' ἀνέρας: οἳ δ' ἴσαν ἔξω
<hom. il. 24.248>	σπερχομένοιο γέροντος: ὃ δ' υἱάσιν οἷσιν ὁμόκλα
<hom. il. 24.249>	νεικείων ̔́Ελενόν τε Πάριν τ' ̓Αγάθωνά τε δῖον
<hom. il. 24.250>	Πάμμονά τ' ̓Αντίφονόν τε βοὴν ἀγαθόν τε Πολίτην
<hom. il. 24.251>	Δηί̈φοβόν τε καὶ ̔Ιππόθοον καὶ δῖον ̓Αγαυόν:
<hom. il. 24.252>	ἐννέα τοῖς ὃ γεραιὸς ὁμοκλήσας ἐκέλευε:
<hom. il. 24.253>	σπεύσατέ μοι κακὰ τέκνα κατηφόνες: αἴθ' ἅμα πάντες
<hom. il. 24.254>	̔́Εκτορος ὠφέλετ' ἀντὶ θοῇς ἐπὶ νηυσὶ πεφάσθαι.
<hom. il. 24.255>	ὤ μοι ἐγὼ πανάποτμος, ἐπεὶ τέκον υἷας ἀρίστους
<hom. il. 24.256>	Τροίῃ ἐν εὐρείῃ, τῶν δ' οὔ τινά φημι λελεῖφθαι,
<hom. il. 24.257>	Μήστορά τ' ἀντίθεον καὶ Τρωί̈λον ἱππιοχάρμην
<hom. il. 24.258>	̔́Εκτορά θ', ὃς θεὸς ἔσκε μετ' ἀνδράσιν, οὐδὲ ἐῴκει
<hom. il. 24.259>	ἀνδρός γε θνητοῦ πάϊς ἔμμεναι ἀλλὰ θεοῖο.
<hom. il. 24.260>	τοὺς μὲν ἀπώλες' ̓́Αρης, τὰ δ' ἐλέγχεα πάντα λέλειπται
<hom. il. 24.261>	ψεῦσταί τ' ὀρχησταί τε χοροιτυπίῃσιν ἄριστοι
<hom. il. 24.262>	ἀρνῶν ἠδ' ἐρίφων ἐπιδήμιοι ἁρπακτῆρες.
<hom. il. 24.263>	οὐκ ἂν δή μοι ἄμαξαν ἐφοπλίσσαιτε τάχιστα,
<hom. il. 24.264>	ταῦτά τε πάντ' ἐπιθεῖτε, ἵνα πρήσσωμεν ὁδοῖο;

<hom. il. 24.265>	ὣς ἔφαθ', οἳ δ' ἄρα πατρὸς ὑποδείσαντες ὁμοκλὴν
<hom. il. 24.266>	ἐκ μὲν ἄμαξαν ἄειραν ἐύ̈τροχον ἡμιονείην
<hom. il. 24.267>	καλὴν πρωτοπαγέα, πείρινθα δὲ δῆσαν ἐπ' αὐτῆς,
<hom. il. 24.268>	κὰδ δ' ἀπὸ πασσαλόφι ζυγὸν ᾕρεον ἡμιόνειον
<hom. il. 24.269>	πύξινον ὀμφαλόεν εὖ οἰήκεσσιν ἀρηρός:
<hom. il. 24.270>	ἐκ δ' ἔφερον ζυγόδεσμον ἅμα ζυγῷ ἐννεάπηχυ.
<hom. il. 24.271>	καὶ τὸ μὲν εὖ κατέθηκαν ἐϋξέστῳ ἐπὶ ῥυμῷ
<hom. il. 24.272>	πέζῃ ἔπι πρώτῃ, ἐπὶ δὲ κρίκον ἕστορι βάλλον,
<hom. il. 24.273>	τρὶς δ' ἑκάτερθεν ἔδησαν ἐπ' ὀμφαλόν, αὐτὰρ ἔπειτα
<hom. il. 24.274>	ἑξείης κατέδησαν, ὑπὸ γλωχῖνα δ' ἔκαμψαν.
<hom. il. 24.275>	ἐκ θαλάμου δὲ φέροντες ἐϋξέστης ἐπ' ἀπήνης
<hom. il. 24.276>	νήεον ̔Εκτορέης κεφαλῆς ἀπερείσι' ἄποινα,
<hom. il. 24.277>	ζεῦξαν δ' ἡμιόνους κρατερώνυχας ἐντεσιεργούς,
<hom. il. 24.278>	τούς ῥά ποτε Πριάμῳ Μυσοὶ δόσαν ἀγλαὰ δῶρα.
<hom. il. 24.279>	ἵππους δὲ Πριάμῳ ὕπαγον ζυγόν, οὓς ὃ γεραιὸς
<hom. il. 24.280>	αὐτὸς ἔχων ἀτίταλλεν ἐϋξέστῃ ἐπὶ φάτνῃ.

<hom. il. 24.281>	τὼ μὲν ζευγνύσθην ἐν δώμασιν ὑψηλοῖσι
<hom. il. 24.282>	κῆρυξ καὶ Πρίαμος πυκινὰ φρεσὶ μήδε' ἔχοντες:
<hom. il. 24.283>	ἀγχίμολον δέ σφ' ἦλθ' ̔Εκάβη τετιηότι θυμῷ
<hom. il. 24.284>	οἶνον ἔχους' ἐν χειρὶ μελίφρονα δεξιτερῆφι
<hom. il. 24.285>	χρυσέῳ ἐν δέπαϊ, ὄφρα λείψαντε κιοίτην:
<hom. il. 24.286>	στῆ δ' ἵππων προπάροιθεν ἔπος τ' ἔφατ' ἔκ τ' ὀνόμαζε:
<hom. il. 24.287>	τῆ σπεῖσον Διὶ πατρί, καὶ εὔχεο οἴκαδ' ἱκέσθαι
<hom. il. 24.288>	ἂψ ἐκ δυσμενέων ἀνδρῶν, ἐπεὶ ἂρ σέ γε θυμὸς
<hom. il. 24.289>	ὀτρύνει ἐπὶ νῆας ἐμεῖο μὲν οὐκ ἐθελούσης.
<hom. il. 24.290>	ἀλλ' εὔχεο σύ γ' ἔπειτα κελαινεφέϊ Κρονίωνι
<hom. il. 24.291>	̓Ιδαίῳ, ὅς τε Τροίην κατὰ πᾶσαν ὁρᾶται,
<hom. il. 24.292>	αἴτει δ' οἰωνὸν ταχὺν ἄγγελον, ὅς τέ οἱ αὐτῷ
<hom. il. 24.293>	φίλτατος οἰωνῶν, καί εὑ κράτος ἐστὶ μέγιστον,
<hom. il. 24.294>	δεξιόν, ὄφρά μιν αὐτὸς ἐν ὀφθαλμοῖσι νοήσας
<hom. il. 24.295>	τῷ πίσυνος ἐπὶ νῆας ἴῃς Δαναῶν ταχυπώλων.
<hom. il. 24.296>	εἰ δέ τοι οὐ δώσει ἑὸν ἄγγελον εὐρύοπα Ζεύς,
<hom. il. 24.297>	οὐκ ἂν ἔγωγέ ς' ἔπειτα ἐποτρύνουσα κελοίμην
<hom. il. 24.298>	νῆας ἐπ' ̓Αργείων ἰέναι μάλα περ μεμαῶτα.

<hom. il. 24.299>	τὴν δ' ἀπαμειβόμενος προσέφη Πρίαμος θεοειδής:
<hom. il. 24.300>	ὦ γύναι οὐ μέν τοι τόδ' ἐφιεμένῃ ἀπιθήσω.
<hom. il. 24.301>	ἐσθλὸν γὰρ Διὶ χεῖρας ἀνασχέμεν αἴ κ' ἐλεήσῃ.

<hom. il. 24.302>	ἦ ῥα καὶ ἀμφίπολον ταμίην ὄτρυν' ὃ γεραιὸς
<hom. il. 24.303>	χερσὶν ὕδωρ ἐπιχεῦαι ἀκήρατον: ἣ δὲ παρέστη
<hom. il. 24.304>	χέρνιβον ἀμφίπολος πρόχοόν θ' ἅμα χερσὶν ἔχουσα.
<hom. il. 24.305>	νιψάμενος δὲ κύπελλον ἐδέξατο ἧς ἀλόχοιο:
<hom. il. 24.306>	εὔχετ' ἔπειτα στὰς μέσῳ ἕρκεϊ, λεῖβε δὲ οἶνον
<hom. il. 24.307>	οὐρανὸν εἰσανιδών, καὶ φωνήσας ἔπος ηὔδα:
<hom. il. 24.308>	Ζεῦ πάτερ ̓́Ιδηθεν μεδέων κύδιστε μέγιστε
<hom. il. 24.309>	δός μ' ἐς ̓Αχιλλῆος φίλον ἐλθεῖν ἠδ' ἐλεεινόν,
<hom. il. 24.310>	πέμψον δ' οἰωνὸν ταχὺν ἄγγελον, ὅς τε σοὶ αὐτῷ
<hom. il. 24.311>	φίλτατος οἰωνῶν, καί εὑ κράτος ἐστὶ μέγιστον,
<hom. il. 24.312>	δεξιόν, ὄφρά μιν αὐτὸς ἐν ὀφθαλμοῖσι νοήσας
<hom. il. 24.313>	τῷ πίσυνος ἐπὶ νῆας ἴω Δαναῶν ταχυπώλων.

<hom. il. 24.314>	ὣς ἔφατ' εὐχόμενος, τοῦ δ' ἔκλυε μητίετα Ζεὺς
<hom. il. 24.315>	αὐτίκα δ' αἰετὸν ἧκε τελειότατον πετεηνῶν
<hom. il. 24.316>	μόρφνον θηρητῆρ' ὃν καὶ περκνὸν καλέουσιν.
<hom. il. 24.317>	ὅσση δ' ὑψορόφοιο θύρη θαλάμοιο τέτυκται
<hom. il. 24.318>	ἀνέρος ἀφνειοῖο ἐὺ̈ κληῖ̈ς' ἀραρυῖα,
<hom. il. 24.319>	τόσς' ἄρα τοῦ ἑκάτερθεν ἔσαν πτερά: εἴσατο δέ σφι
<hom. il. 24.320>	δεξιὸς ἀί̈ξας διὰ ἄστεος: οἳ δὲ ἰδόντες
<hom. il. 24.321>	γήθησαν, καὶ πᾶσιν ἐνὶ φρεσὶ θυμὸς ἰάνθη.

<hom. il. 24.322>	σπερχόμενος δ' ὃ γεραιὸς ἑοῦ ἐπεβήσετο δίφρου,
<hom. il. 24.323>	ἐκ δ' ἔλασε προθύροιο καὶ αἰθούσης ἐριδούπου.
<hom. il. 24.324>	πρόσθε μὲν ἡμίονοι ἕλκον τετράκυκλον ἀπήνην,
<hom. il. 24.325>	τὰς ̓Ιδαῖος ἔλαυνε δαί̈φρων: αὐτὰρ ὄπισθεν
<hom. il. 24.326>	ἵπποι, τοὺς ὃ γέρων ἐφέπων μάστιγι κέλευε
<hom. il. 24.327>	καρπαλίμως κατὰ ἄστυ: φίλοι δ' ἅμα πάντες ἕποντο
<hom. il. 24.328>	πόλλ' ὀλοφυρόμενοι ὡς εἰ θάνατον δὲ κιόντα.
<hom. il. 24.329>	οἳ δ' ἐπεὶ οὖν πόλιος κατέβαν, πεδίον δ' ἀφίκοντο,
<hom. il. 24.330>	οἳ μὲν ἄρ' ἄψορροι προτὶ ̓́Ιλιον ἀπονέοντο
<hom. il. 24.331>	παῖδες καὶ γαμβροί, τὼ δ' οὐ λάθον εὐρύοπα Ζῆν
<hom. il. 24.332>	ἐς πεδίον προφανέντε: ἰδὼν δ' ἐλέησε γέροντα,
<hom. il. 24.333>	αἶψα δ' ἄρ' ̔Ερμείαν υἱὸν φίλον ἀντίον ηὔδα:
<hom. il. 24.334>	̔Ερμεία, σοὶ γάρ τε μάλιστά γε φίλτατόν ἐστιν
<hom. il. 24.335>	ἀνδρὶ ἑταιρίσσαι, καί τ' ἔκλυες ᾧ κ' ἐθέλῃσθα,
<hom. il. 24.336>	βάσκ' ἴθι καὶ Πρίαμον κοίλας ἐπὶ νῆας ̓Αχαιῶν
<hom. il. 24.337>	ὣς ἄγαγ', ὡς μήτ' ἄρ τις ἴδῃ μήτ' ἄρ τε νοήσῃ
<hom. il. 24.338>	τῶν ἄλλων Δαναῶν, πρὶν Πηλεί̈ωνα δ' ἱκέσθαι.

<hom. il. 24.339>	ὣς ἔφατ', οὐδ' ἀπίθησε διάκτορος ἀργεϊφόντης.
<hom. il. 24.340>	αὐτίκ' ἔπειθ' ὑπὸ ποσσὶν ἐδήσατο καλὰ πέδιλα
<hom. il. 24.341>	ἀμβρόσια χρύσεια, τά μιν φέρον ἠμὲν ἐφ' ὑγρὴν
<hom. il. 24.342>	ἠδ' ἐπ' ἀπείρονα γαῖαν ἅμα πνοιῇς ἀνέμοιο:
<hom. il. 24.343>	εἵλετο δὲ ῥάβδον, τῇ τ' ἀνδρῶν ὄμματα θέλγει
<hom. il. 24.344>	ὧν ἐθέλει, τοὺς δ' αὖτε καὶ ὑπνώοντας ἐγείρει:
<hom. il. 24.345>	τὴν μετὰ χερσὶν ἔχων πέτετο κρατὺς ἀργεϊφόντης.
<hom. il. 24.346>	αἶψα δ' ἄρα Τροίην τε καὶ ̔Ελλήσποντον ἵκανε,
<hom. il. 24.347>	βῆ δ' ἰέναι κούρῳ αἰσυμνητῆρι ἐοικὼς
<hom. il. 24.348>	πρῶτον ὑπηνήτῃ, τοῦ περ χαριεστάτη ἥβη.

<hom. il. 24.349>	οἳ δ' ἐπεὶ οὖν μέγα σῆμα παρὲξ ̓́Ιλοιο ἔλασσαν,
<hom. il. 24.350>	στῆσαν ἄρ' ἡμιόνους τε καὶ ἵππους ὄφρα πίοιεν
<hom. il. 24.351>	ἐν ποταμῷ: δὴ γὰρ καὶ ἐπὶ κνέφας ἤλυθε γαῖαν.
<hom. il. 24.352>	τὸν δ' ἐξ ἀγχιμόλοιο ἰδὼν ἐφράσσατο κῆρυξ
<hom. il. 24.353>	̔Ερμείαν, ποτὶ δὲ Πρίαμον φάτο φώνησέν τε:
<hom. il. 24.354>	φράζεο Δαρδανίδη: φραδέος νόου ἔργα τέτυκται.
<hom. il. 24.355>	ἄνδρ' ὁρόω, τάχα δ' ἄμμε διαρραίσεσθαι ὀί̈ω.
<hom. il. 24.356>	ἀλλ' ἄγε δὴ φεύγωμεν ἐφ' ἵππων, ἤ μιν ἔπειτα
<hom. il. 24.357>	γούνων ἁψάμενοι λιτανεύσομεν αἴ κ' ἐλεήσῃ.

<hom. il. 24.358>	ὣς φάτο, σὺν δὲ γέροντι νόος χύτο, δείδιε δ' αἰνῶς,
<hom. il. 24.359>	ὀρθαὶ δὲ τρίχες ἔσταν ἐνὶ γναμπτοῖσι μέλεσσι,
<hom. il. 24.360>	στῆ δὲ ταφών: αὐτὸς δ' ἐριούνιος ἐγγύθεν ἐλθὼν
<hom. il. 24.361>	χεῖρα γέροντος ἑλὼν ἐξείρετο καὶ προσέειπε:
<hom. il. 24.362>	πῇ πάτερ ὧδ' ἵππους τε καὶ ἡμιόνους ἰθύνεις
<hom. il. 24.363>	νύκτα δι' ἀμβροσίην, ὅτε θ' εὕδουσι βροτοὶ ἄλλοι;
<hom. il. 24.364>	οὐδὲ σύ γ' ἔδεισας μένεα πνείοντας ̓Αχαιούς,
<hom. il. 24.365>	οἵ τοι δυσμενέες καὶ ἀνάρσιοι ἐγγὺς ἔασι;
<hom. il. 24.366>	τῶν εἴ τίς σε ἴδοιτο θοὴν διὰ νύκτα μέλαιναν
<hom. il. 24.367>	τοσσάδ' ὀνείατ' ἄγοντα, τίς ἂν δή τοι νόος εἴη;
<hom. il. 24.368>	οὔτ' αὐτὸς νέος ἐσσί, γέρων δέ τοι οὗτος ὀπηδεῖ,
<hom. il. 24.369>	ἄνδρ' ἀπαμύνασθαι, ὅτε τις πρότερος χαλεπήνῃ.
<hom. il. 24.370>	ἀλλ' ἐγὼ οὐδέν σε ῥέξω κακά, καὶ δέ κεν ἄλλον
<hom. il. 24.371>	σεῦ ἀπαλεξήσαιμι: φίλῳ δέ σε πατρὶ ἐί̈σκω.

<hom. il. 24.372>	τὸν δ' ἠμείβετ' ἔπειτα γέρων Πρίαμος θεοειδής:
<hom. il. 24.373>	οὕτω πῃ τάδε γ' ἐστὶ φίλον τέκος ὡς ἀγορεύεις.
<hom. il. 24.374>	ἀλλ' ἔτι τις καὶ ἐμεῖο θεῶν ὑπερέσχεθε χεῖρα,
<hom. il. 24.375>	ὅς μοι τοιόνδ' ἧκεν ὁδοιπόρον ἀντιβολῆσαι
<hom. il. 24.376>	αἴσιον, οἷος δὴ σὺ δέμας καὶ εἶδος ἀγητός,
<hom. il. 24.377>	πέπνυσαί τε νόῳ, μακάρων δ' ἔξεσσι τοκήων.

<hom. il. 24.378>	τὸν δ' αὖτε προσέειπε διάκτορος ἀργεϊφόντης:
<hom. il. 24.379>	ναὶ δὴ ταῦτά γε πάντα γέρον κατὰ μοῖραν ἔειπες.
<hom. il. 24.380>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom. il. 24.381>	ἠέ πῃ ἐκπέμπεις κειμήλια πολλὰ καὶ ἐσθλὰ
<hom. il. 24.382>	ἄνδρας ἐς ἀλλοδαποὺς ἵνα περ τάδε τοι σόα μίμνῃ,
<hom. il. 24.383>	ἦ ἤδη πάντες καταλείπετε ̓́Ιλιον ἱρὴν
<hom. il. 24.384>	δειδιότες: τοῖος γὰρ ἀνὴρ ὤριστος ὄλωλε
<hom. il. 24.385>	σὸς πάϊς: οὐ μὲν γάρ τι μάχης ἐπιδεύετ' ̓Αχαιῶν.

<hom. il. 24.386>	τὸν δ' ἠμείβετ' ἔπειτα γέρων Πρίαμος θεοειδής:
<hom. il. 24.387>	τίς δὲ σύ ἐσσι φέριστε τέων δ' ἔξεσσι τοκήων;
<hom. il. 24.388>	ὥς μοι καλὰ τὸν οἶτον ἀπότμου παιδὸς ἔνισπες.

<hom. il. 24.389>	τὸν δ' αὖτε προσέειπε διάκτορος ἀργεϊφόντης:
<hom. il. 24.390>	πειρᾷ ἐμεῖο γεραιὲ καὶ εἴρεαι ̔́Εκτορα δῖον.
<hom. il. 24.391>	τὸν μὲν ἐγὼ μάλα πολλὰ μάχῃ ἔνι κυδιανείρῃ
<hom. il. 24.392>	ὀφθαλμοῖσιν ὄπωπα, καὶ εὖτ' ἐπὶ νηυσὶν ἐλάσσας
<hom. il. 24.393>	̓Αργείους κτείνεσκε δαί̈ζων ὀξέϊ χαλκῷ:
<hom. il. 24.394>	ἡμεῖς δ' ἑσταότες θαυμάζομεν: οὐ γὰρ ̓Αχιλλεὺς
<hom. il. 24.395>	εἴα μάρνασθαι κεχολωμένος ̓Ατρεί̈ωνι.
<hom. il. 24.396>	τοῦ γὰρ ἐγὼ θεράπων, μία δ' ἤγαγε νηῦς εὐεργής:
<hom. il. 24.397>	Μυρμιδόνων δ' ἔξειμι, πατὴρ δέ μοί ἐστι Πολύκτωρ.
<hom. il. 24.398>	ἀφνειὸς μὲν ὅ γ' ἐστί, γέρων δὲ δὴ ὡς σύ περ ὧδε,
<hom. il. 24.399>	ἓξ δέ οἱ υἷες ἔασιν, ἐγὼ δέ οἱ ἕβδομός εἰμι:
<hom. il. 24.400>	τῶν μέτα παλλόμενος κλήρῳ λάχον ἐνθάδ' ἕπεσθαι.
<hom. il. 24.401>	νῦν δ' ἦλθον πεδίον δ' ἀπὸ νηῶν: ἠῶθεν γὰρ
<hom. il. 24.402>	θήσονται περὶ ἄστυ μάχην ἑλίκωπες ̓Αχαιοί.
<hom. il. 24.403>	ἀσχαλόωσι γὰρ οἵδε καθήμενοι, οὐδὲ δύνανται
<hom. il. 24.404>	ἴσχειν ἐσσυμένους πολέμου βασιλῆες ̓Αχαιῶν.

<hom. il. 24.405>	τὸν δ' ἠμείβετ' ἔπειτα γέρων Πρίαμος θεοειδής:
<hom. il. 24.406>	εἰ μὲν δὴ θεράπων Πηληϊάδεω ̓Αχιλῆος
<hom. il. 24.407>	εἴς, ἄγε δή μοι πᾶσαν ἀληθείην κατάλεξον,
<hom. il. 24.408>	ἢ ἔτι πὰρ νήεσσιν ἐμὸς πάϊς, ἦέ μιν ἤδη
<hom. il. 24.409>	ᾗσι κυσὶν μελεϊστὶ ταμὼν προύθηκεν ̓Αχιλλεύς.

<hom. il. 24.410>	τὸν δ' αὖτε προσέειπε διάκτορος ἀργεϊφόντης:
<hom. il. 24.411>	ὦ γέρον οὔ πω τόν γε κύνες φάγον οὐδ' οἰωνοί,
<hom. il. 24.412>	ἀλλ' ἔτι κεῖνος κεῖται ̓Αχιλλῆος παρὰ νηὶ̈
<hom. il. 24.413>	αὔτως ἐν κλισίῃσι: δυωδεκάτη δέ οἱ ἠὼς
<hom. il. 24.414>	κειμένῳ, οὐδέ τί οἱ χρὼς σήπεται, οὐδέ μιν εὐλαὶ
<hom. il. 24.415>	ἔσθους', αἵ ῥά τε φῶτας ἀρηϊφάτους κατέδουσιν.
<hom. il. 24.416>	ἦ μέν μιν περὶ σῆμα ἑοῦ ἑτάροιο φίλοιο
<hom. il. 24.417>	ἕλκει ἀκηδέστως ἠὼς ὅτε δῖα φανήῃ,
<hom. il. 24.418>	οὐδέ μιν αἰσχύνει: θηοῖό κεν αὐτὸς ἐπελθὼν
<hom. il. 24.419>	οἷον ἐερσήεις κεῖται, περὶ δ' αἷμα νένιπται,
<hom. il. 24.420>	οὐδέ ποθι μιαρός: σὺν δ' ἕλκεα πάντα μέμυκεν
<hom. il. 24.421>	ὅσς' ἐτύπη: πολέες γὰρ ἐν αὐτῷ χαλκὸν ἔλασσαν.
<hom. il. 24.422>	ὥς τοι κήδονται μάκαρες θεοὶ υἷος ἑῆος
<hom. il. 24.423>	καὶ νέκυός περ ἐόντος, ἐπεί σφι φίλος περὶ κῆρι.

<hom. il. 24.424>	ὣς φάτο, γήθησεν δ' ὃ γέρων, καὶ ἀμείβετο μύθῳ:
<hom. il. 24.425>	ὦ τέκος, ἦ ῥ' ἀγαθὸν καὶ ἐναίσιμα δῶρα διδοῦναι
<hom. il. 24.426>	ἀθανάτοις, ἐπεὶ οὔ ποτ' ἐμὸς πάϊς, εἴ ποτ' ἔην γε,
<hom. il. 24.427>	λήθετ' ἐνὶ μεγάροισι θεῶν οἳ ̓́Ολυμπον ἔχουσι:
<hom. il. 24.428>	τώ οἱ ἀπεμνήσαντο καὶ ἐν θανάτοιό περ αἴσῃ.
<hom. il. 24.429>	ἀλλ' ἄγε δὴ τόδε δέξαι ἐμεῦ πάρα καλὸν ἄλεισον,
<hom. il. 24.430>	αὐτόν τε ῥῦσαι, πέμψον δέ με σύν γε θεοῖσιν,
<hom. il. 24.431>	ὄφρά κεν ἐς κλισίην Πηληϊάδεω ἀφίκωμαι.

<hom. il. 24.432>	τὸν δ' αὖτε προσέειπε διάκτορος ἀργεϊφόντης:
<hom. il. 24.433>	πειρᾷ ἐμεῖο γεραιὲ νεωτέρου, οὐδέ με πείσεις,
<hom. il. 24.434>	ὅς με κέλῃ σέο δῶρα παρὲξ ̓Αχιλῆα δέχεσθαι.
<hom. il. 24.435>	τὸν μὲν ἐγὼ δείδοικα καὶ αἰδέομαι περὶ κῆρι
<hom. il. 24.436>	συλεύειν, μή μοί τι κακὸν μετόπισθε γένηται.
<hom. il. 24.437>	σοὶ δ' ἂν ἐγὼ πομπὸς καί κε κλυτὸν ̓́Αργος ἱκοίμην,
<hom. il. 24.438>	ἐνδυκέως ἐν νηὶ̈ θοῇ ἢ πεζὸς ὁμαρτέων:
<hom. il. 24.439>	οὐκ ἄν τίς τοι πομπὸν ὀνοσσάμενος μαχέσαιτο.

<hom. il. 24.440>	ἦ καὶ ἀναί̈ξας ἐριούνιος ἅρμα καὶ ἵππους
<hom. il. 24.441>	καρπαλίμως μάστιγα καὶ ἡνία λάζετο χερσίν,
<hom. il. 24.442>	ἐν δ' ἔπνευς' ἵπποισι καὶ ἡμιόνοις μένος ἠύ̈.
<hom. il. 24.443>	ἀλλ' ὅτε δὴ πύργους τε νεῶν καὶ τάφρον ἵκοντο,
<hom. il. 24.444>	οἳ δὲ νέον περὶ δόρπα φυλακτῆρες πονέοντο,
<hom. il. 24.445>	τοῖσι δ' ἐφ' ὕπνον ἔχευε διάκτορος ἀργεϊφόντης
<hom. il. 24.446>	πᾶσιν, ἄφαρ δ' ὤϊξε πύλας καὶ ἀπῶσεν ὀχῆας,
<hom. il. 24.447>	ἐς δ' ἄγαγε Πρίαμόν τε καὶ ἀγλαὰ δῶρ' ἐπ' ἀπήνης.
<hom. il. 24.448>	ἀλλ' ὅτε δὴ κλισίην Πηληϊάδεω ἀφίκοντο
<hom. il. 24.449>	ὑψηλήν, τὴν Μυρμιδόνες ποίησαν ἄνακτι
<hom. il. 24.450>	δοῦρ' ἐλάτης κέρσαντες: ἀτὰρ καθύπερθεν ἔρεψαν
<hom. il. 24.451>	λαχνήεντ' ὄροφον λειμωνόθεν ἀμήσαντες:
<hom. il. 24.452>	ἀμφὶ δέ οἱ μεγάλην αὐλὴν ποίησαν ἄνακτι
<hom. il. 24.453>	σταυροῖσιν πυκινοῖσι: θύρην δ' ἔχε μοῦνος ἐπιβλὴς
<hom. il. 24.454>	εἰλάτινος, τὸν τρεῖς μὲν ἐπιρρήσσεσκον ̓Αχαιοί,
<hom. il. 24.455>	τρεῖς δ' ἀναοίγεσκον μεγάλην κληῖ̈δα θυράων
<hom. il. 24.456>	τῶν ἄλλων: ̓Αχιλεὺς δ' ἄρ' ἐπιρρήσσεσκε καὶ οἶος:
<hom. il. 24.457>	δή ῥα τόθ' ̔Ερμείας ἐριούνιος ᾦξε γέροντι,
<hom. il. 24.458>	ἐς δ' ἄγαγε κλυτὰ δῶρα ποδώκεϊ Πηλεί̈ωνι,
<hom. il. 24.459>	ἐξ ἵππων δ' ἀπέβαινεν ἐπὶ χθόνα φώνησέν τε:
<hom. il. 24.460>	ὦ γέρον ἤτοι ἐγὼ θεὸς ἄμβροτος εἰλήλουθα
<hom. il. 24.461>	̔Ερμείας: σοὶ γάρ με πατὴρ ἅμα πομπὸν ὄπασσεν.
<hom. il. 24.462>	ἀλλ' ἤτοι μὲν ἐγὼ πάλιν εἴσομαι, οὐδ' ̓Αχιλῆος
<hom. il. 24.463>	ὀφθαλμοὺς εἴσειμι: νεμεσσητὸν δέ κεν εἴη
<hom. il. 24.464>	ἀθάνατον θεὸν ὧδε βροτοὺς ἀγαπαζέμεν ἄντην:
<hom. il. 24.465>	τύνη δ' εἰσελθὼν λαβὲ γούνατα Πηλεί̈ωνος,
<hom. il. 24.466>	καί μιν ὑπὲρ πατρὸς καὶ μητέρος ἠϋκόμοιο
<hom. il. 24.467>	λίσσεο καὶ τέκεος, ἵνα οἱ σὺν θυμὸν ὀρίνῃς.

<hom. il. 24.468>	ὣς ἄρα φωνήσας ἀπέβη πρὸς μακρὸν ̓́Ολυμπον
<hom. il. 24.469>	̔Ερμείας: Πρίαμος δ' ἐξ ἵππων ἆλτο χαμᾶζε,
<hom. il. 24.470>	̓Ιδαῖον δὲ κατ' αὖθι λίπεν: ὃ δὲ μίμνεν ἐρύκων
<hom. il. 24.471>	ἵππους ἡμιόνους τε: γέρων δ' ἰθὺς κίεν οἴκου,
<hom. il. 24.472>	τῇ ῥ' ̓Αχιλεὺς ἵζεσκε Διὶ̈ φίλος: ἐν δέ μιν αὐτὸν
<hom. il. 24.473>	εὗρ', ἕταροι δ' ἀπάνευθε καθήατο: τὼ δὲ δύ' οἴω
<hom. il. 24.474>	ἥρως Αὐτομέδων τε καὶ ̓́Αλκιμος ὄζος ̓́Αρηος
<hom. il. 24.475>	ποίπνυον παρεόντε: νέον δ' ἀπέληγεν ἐδωδῆς
<hom. il. 24.476>	ἔσθων καὶ πίνων: ἔτι καὶ παρέκειτο τράπεζα.
<hom. il. 24.477>	τοὺς δ' ἔλαθ' εἰσελθὼν Πρίαμος μέγας, ἄγχι δ' ἄρα στὰς
<hom. il. 24.478>	χερσὶν ̓Αχιλλῆος λάβε γούνατα καὶ κύσε χεῖρας
<hom. il. 24.479>	δεινὰς ἀνδροφόνους, αἵ οἱ πολέας κτάνον υἷας.
<hom. il. 24.480>	ὡς δ' ὅτ' ἂν ἄνδρ' ἄτη πυκινὴ λάβῃ, ὅς τ' ἐνὶ πάτρῃ
<hom. il. 24.481>	φῶτα κατακτείνας ἄλλων ἐξίκετο δῆμον
<hom. il. 24.482>	ἀνδρὸς ἐς ἀφνειοῦ, θάμβος δ' ἔχει εἰσορόωντας,
<hom. il. 24.483>	ὣς ̓Αχιλεὺς θάμβησεν ἰδὼν Πρίαμον θεοειδέα:
<hom. il. 24.484>	θάμβησαν δὲ καὶ ἄλλοι, ἐς ἀλλήλους δὲ ἴδοντο.
<hom. il. 24.485>	τὸν καὶ λισσόμενος Πρίαμος πρὸς μῦθον ἔειπε:
<hom. il. 24.486>	μνῆσαι πατρὸς σοῖο θεοῖς ἐπιείκελ' ̓Αχιλλεῦ,
<hom. il. 24.487>	τηλίκου ὥς περ ἐγών, ὀλοῷ ἐπὶ γήραος οὐδῷ:
<hom. il. 24.488>	καὶ μέν που κεῖνον περιναιέται ἀμφὶς ἐόντες
<hom. il. 24.489>	τείρους', οὐδέ τίς ἐστιν ἀρὴν καὶ λοιγὸν ἀμῦναι.
<hom. il. 24.490>	ἀλλ' ἤτοι κεῖνός γε σέθεν ζώοντος ἀκούων
<hom. il. 24.491>	χαίρει τ' ἐν θυμῷ, ἐπί τ' ἔλπεται ἤματα πάντα
<hom. il. 24.492>	ὄψεσθαι φίλον υἱὸν ἀπὸ Τροίηθεν ἰόντα:
<hom. il. 24.493>	αὐτὰρ ἐγὼ πανάποτμος, ἐπεὶ τέκον υἷας ἀρίστους
<hom. il. 24.494>	Τροίῃ ἐν εὐρείῃ, τῶν δ' οὔ τινά φημι λελεῖφθαι.
<hom. il. 24.495>	πεντήκοντά μοι ἦσαν ὅτ' ἤλυθον υἷες ̓Αχαιῶν:
<hom. il. 24.496>	ἐννεακαίδεκα μέν μοι ἰῆς ἐκ νηδύος ἦσαν,
<hom. il. 24.497>	τοὺς δ' ἄλλους μοι ἔτικτον ἐνὶ μεγάροισι γυναῖκες.
<hom. il. 24.498>	τῶν μὲν πολλῶν θοῦρος ̓́Αρης ὑπὸ γούνατ' ἔλυσεν:
<hom. il. 24.499>	ὃς δέ μοι οἶος ἔην, εἴρυτο δὲ ἄστυ καὶ αὐτούς,
<hom. il. 24.500>	τὸν σὺ πρῴην κτεῖνας ἀμυνόμενον περὶ πάτρης
<hom. il. 24.501>	̔́Εκτορα: τοῦ νῦν εἵνεχ' ἱκάνω νῆας ̓Αχαιῶν
<hom. il. 24.502>	λυσόμενος παρὰ σεῖο, φέρω δ' ἀπερείσι' ἄποινα.
<hom. il. 24.503>	ἀλλ' αἰδεῖο θεοὺς ̓Αχιλεῦ, αὐτόν τ' ἐλέησον
<hom. il. 24.504>	μνησάμενος σοῦ πατρός: ἐγὼ δ' ἐλεεινότερός περ,
<hom. il. 24.505>	ἔτλην δ' οἷ' οὔ πώ τις ἐπιχθόνιος βροτὸς ἄλλος,
<hom. il. 24.506>	ἀνδρὸς παιδοφόνοιο ποτὶ στόμα χεῖρ' ὀρέγεσθαι.

<hom. il. 24.507>	ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο:
<hom. il. 24.508>	ἁψάμενος δ' ἄρα χειρὸς ἀπώσατο ἦκα γέροντα.
<hom. il. 24.509>	τὼ δὲ μνησαμένω ὃ μὲν ̔́Εκτορος ἀνδροφόνοιο
<hom. il. 24.510>	κλαῖ' ἁδινὰ προπάροιθε ποδῶν ̓Αχιλῆος ἐλυσθείς,
<hom. il. 24.511>	αὐτὰρ ̓Αχιλλεὺς κλαῖεν ἑὸν πατέρ', ἄλλοτε δ' αὖτε
<hom. il. 24.512>	Πάτροκλον: τῶν δὲ στοναχὴ κατὰ δώματ' ὀρώρει.
<hom. il. 24.513>	αὐτὰρ ἐπεί ῥα γόοιο τετάρπετο δῖος ̓Αχιλλεύς,
<hom. il. 24.514>	καί οἱ ἀπὸ πραπίδων ἦλθ' ἵμερος ἠδ' ἀπὸ γυίων,
<hom. il. 24.515>	αὐτίκ' ἀπὸ θρόνου ὦρτο, γέροντα δὲ χειρὸς ἀνίστη
<hom. il. 24.516>	οἰκτίρων πολιόν τε κάρη πολιόν τε γένειον,
<hom. il. 24.517>	καί μιν φωνήσας ἔπεα πτερόεντα προσηύδα:
<hom. il. 24.518>	ἆ δείλ', ἦ δὴ πολλὰ κάκ' ἄνσχεο σὸν κατὰ θυμόν.
<hom. il. 24.519>	πῶς ἔτλης ἐπὶ νῆας ̓Αχαιῶν ἐλθέμεν οἶος
<hom. il. 24.520>	ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
<hom. il. 24.521>	υἱέας ἐξενάριξα; σιδήρειόν νύ τοι ἦτορ.
<hom. il. 24.522>	ἀλλ' ἄγε δὴ κατ' ἄρ' ἕζευ ἐπὶ θρόνου, ἄλγεα δ' ἔμπης
<hom. il. 24.523>	ἐν θυμῷ κατακεῖσθαι ἐάσομεν ἀχνύμενοί περ:
<hom. il. 24.524>	οὐ γάρ τις πρῆξις πέλεται κρυεροῖο γόοιο:
<hom. il. 24.525>	ὡς γὰρ ἐπεκλώσαντο θεοὶ δειλοῖσι βροτοῖσι
<hom. il. 24.526>	ζώειν ἀχνυμένοις: αὐτοὶ δέ τ' ἀκηδέες εἰσί.
<hom. il. 24.527>	δοιοὶ γάρ τε πίθοι κατακείαται ἐν Διὸς οὔδει
<hom. il. 24.528>	δώρων οἷα δίδωσι κακῶν, ἕτερος δὲ ἑάων:
<hom. il. 24.529>	ᾧ μέν κ' ἀμμίξας δώῃ Ζεὺς τερπικέραυνος,
<hom. il. 24.530>	ἄλλοτε μέν τε κακῷ ὅ γε κύρεται, ἄλλοτε δ' ἐσθλῷ:
<hom. il. 24.531>	ᾧ δέ κε τῶν λυγρῶν δώῃ, λωβητὸν ἔθηκε,
<hom. il. 24.532>	καί ἑ κακὴ βούβρωστις ἐπὶ χθόνα δῖαν ἐλαύνει,
<hom. il. 24.533>	φοιτᾷ δ' οὔτε θεοῖσι τετιμένος οὔτε βροτοῖσιν.
<hom. il. 24.534>	ὣς μὲν καὶ Πηλῆϊ θεοὶ δόσαν ἀγλαὰ δῶρα
<hom. il. 24.535>	ἐκ γενετῆς: πάντας γὰρ ἐπ' ἀνθρώπους ἐκέκαστο
<hom. il. 24.536>	ὄλβῳ τε πλούτῳ τε, ἄνασσε δὲ Μυρμιδόνεσσι,
<hom. il. 24.537>	καί οἱ θνητῷ ἐόντι θεὰν ποίησαν ἄκοιτιν.
<hom. il. 24.538>	ἀλλ' ἐπὶ καὶ τῷ θῆκε θεὸς κακόν, ὅττί οἱ οὔ τι
<hom. il. 24.539>	παίδων ἐν μεγάροισι γονὴ γένετο κρειόντων,
<hom. il. 24.540>	ἀλλ' ἕνα παῖδα τέκεν παναώριον: οὐδέ νυ τόν γε
<hom. il. 24.541>	γηράσκοντα κομίζω, ἐπεὶ μάλα τηλόθι πάτρης
<hom. il. 24.542>	ἧμαι ἐνὶ Τροίῃ, σέ τε κήδων ἠδὲ σὰ τέκνα.
<hom. il. 24.543>	καὶ σὲ γέρον τὸ πρὶν μὲν ἀκούομεν ὄλβιον εἶναι:
<hom. il. 24.544>	ὅσσον Λέσβος ἄνω Μάκαρος ἕδος ἐντὸς ἐέργει
<hom. il. 24.545>	καὶ Φρυγίη καθύπερθε καὶ ̔Ελλήσποντος ἀπείρων,
<hom. il. 24.546>	τῶν σε γέρον πλούτῳ τε καὶ υἱάσι φασὶ κεκάσθαι.
<hom. il. 24.547>	αὐτὰρ ἐπεί τοι πῆμα τόδ' ἤγαγον Οὐρανίωνες
<hom. il. 24.548>	αἰεί τοι περὶ ἄστυ μάχαι τ' ἀνδροκτασίαι τε.
<hom. il. 24.549>	ἄνσχεο, μὴ δ' ἀλίαστον ὀδύρεο σὸν κατὰ θυμόν:
<hom. il. 24.550>	οὐ γάρ τι πρήξεις ἀκαχήμενος υἷος ἑῆος,
<hom. il. 24.551>	οὐδέ μιν ἀνστήσεις, πρὶν καὶ κακὸν ἄλλο πάθῃσθα.

<hom. il. 24.552>	τὸν δ' ἠμείβετ' ἔπειτα γέρων Πρίαμος θεοειδής:
<hom. il. 24.553>	μή πω μ' ἐς θρόνον ἵζε διοτρεφὲς ὄφρά κεν ̔́Εκτωρ
<hom. il. 24.554>	κεῖται ἐνὶ κλισίῃσιν ἀκηδής, ἀλλὰ τάχιστα
<hom. il. 24.555>	λῦσον ἵν' ὀφθαλμοῖσιν ἴδω: σὺ δὲ δέξαι ἄποινα
<hom. il. 24.556>	πολλά, τά τοι φέρομεν: σὺ δὲ τῶνδ' ἀπόναιο, καὶ ἔλθοις
<hom. il. 24.557>	σὴν ἐς πατρίδα γαῖαν, ἐπεί με πρῶτον ἔασας
<hom. il. 24.558>	αὐτόν τε ζώειν καὶ ὁρᾶν φάος ἠελίοιο.

<hom. il. 24.559>	τὸν δ' ἄρ' ὑπόδρα ἰδὼν προσέφη πόδας ὠκὺς ̓Αχιλλεύς:
<hom. il. 24.560>	μηκέτι νῦν μ' ἐρέθιζε γέρον: νοέω δὲ καὶ αὐτὸς
<hom. il. 24.561>	̔́Εκτορά τοι λῦσαι, Διόθεν δέ μοι ἄγγελος ἦλθε
<hom. il. 24.562>	μήτηρ, ἥ μ' ἔτεκεν, θυγάτηρ ἁλίοιο γέροντος.
<hom. il. 24.563>	καὶ δέ σε γιγνώσκω Πρίαμε φρεσίν, οὐδέ με λήθεις,
<hom. il. 24.564>	ὅττι θεῶν τίς ς' ἦγε θοὰς ἐπὶ νῆας ̓Αχαιῶν.
<hom. il. 24.565>	οὐ γάρ κε τλαίη βροτὸς ἐλθέμεν, οὐδὲ μάλ' ἡβῶν,
<hom. il. 24.566>	ἐς στρατόν: οὐδὲ γὰρ ἂν φυλάκους λάθοι, οὐδέ κ' ὀχῆα
<hom. il. 24.567>	ῥεῖα μετοχλίσσειε θυράων ἡμετεράων.
<hom. il. 24.568>	τὼ νῦν μή μοι μᾶλλον ἐν ἄλγεσι θυμὸν ὀρίνῃς,
<hom. il. 24.569>	μή σε γέρον οὐδ' αὐτὸν ἐνὶ κλισίῃσιν ἐάσω
<hom. il. 24.570>	καὶ ἱκέτην περ ἐόντα, Διὸς δ' ἀλίτωμαι ἐφετμάς.

<hom. il. 24.571>	ὣς ἔφατ', ἔδεισεν δ' ὃ γέρων καὶ ἐπείθετο μύθῳ.
<hom. il. 24.572>	Πηλεί̈δης δ' οἴκοιο λέων ὣς ἆλτο θύραζε
<hom. il. 24.573>	οὐκ οἶος, ἅμα τῷ γε δύω θεράποντες ἕποντο
<hom. il. 24.574>	ἥρως Αὐτομέδων ἠδ' ̓́Αλκιμος, οὕς ῥα μάλιστα
<hom. il. 24.575>	τῖ' ̓Αχιλεὺς ἑτάρων μετὰ Πάτροκλόν γε θανόντα,
<hom. il. 24.576>	οἳ τόθ' ὑπὸ ζυγόφιν λύον ἵππους ἡμιόνους τε,
<hom. il. 24.577>	ἐς δ' ἄγαγον κήρυκα καλήτορα τοῖο γέροντος,
<hom. il. 24.578>	κὰδ δ' ἐπὶ δίφρου εἷσαν: ἐϋξέστου δ' ἀπ' ἀπήνης
<hom. il. 24.579>	ᾕρεον ̔Εκτορέης κεφαλῆς ἀπερείσι' ἄποινα.
<hom. il. 24.580>	κὰδ δ' ἔλιπον δύο φάρε' ἐύ̈ννητόν τε χιτῶνα,
<hom. il. 24.581>	ὄφρα νέκυν πυκάσας δοίη οἶκον δὲ φέρεσθαι.
<hom. il. 24.582>	δμῳὰς δ' ἐκκαλέσας λοῦσαι κέλετ' ἀμφί τ' ἀλεῖψαι
<hom. il. 24.583>	νόσφιν ἀειράσας, ὡς μὴ Πρίαμος ἴδοι υἱόν,
<hom. il. 24.584>	μὴ ὃ μὲν ἀχνυμένῃ κραδίῃ χόλον οὐκ ἐρύσαιτο
<hom. il. 24.585>	παῖδα ἰδών, ̓Αχιλῆϊ δ' ὀρινθείη φίλον ἦτορ,
<hom. il. 24.586>	καί ἑ κατακτείνειε, Διὸς δ' ἀλίτηται ἐφετμάς.
<hom. il. 24.587>	τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
<hom. il. 24.588>	ἀμφὶ δέ μιν φᾶρος καλὸν βάλον ἠδὲ χιτῶνα,
<hom. il. 24.589>	αὐτὸς τόν γ' ̓Αχιλεὺς λεχέων ἐπέθηκεν ἀείρας,
<hom. il. 24.590>	σὺν δ' ἕταροι ἤειραν ἐϋξέστην ἐπ' ἀπήνην.
<hom. il. 24.591>	ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:
<hom. il. 24.592>	μή μοι Πάτροκλε σκυδμαινέμεν, αἴ κε πύθηαι
<hom. il. 24.593>	εἰν ̓́Αϊδός περ ἐὼν ὅτι ̔́Εκτορα δῖον ἔλυσα
<hom. il. 24.594>	πατρὶ φίλῳ, ἐπεὶ οὔ μοι ἀεικέα δῶκεν ἄποινα.
<hom. il. 24.595>	σοὶ δ' αὖ ἐγὼ καὶ τῶνδ' ἀποδάσσομαι ὅσς' ἐπέοικεν.

<hom. il. 24.596>	ἦ ῥα, καὶ ἐς κλισίην πάλιν ἤϊε δῖος ̓Αχιλλεύς,
<hom. il. 24.597>	ἕζετο δ' ἐν κλισμῷ πολυδαιδάλῳ ἔνθεν ἀνέστη
<hom. il. 24.598>	τοίχου τοῦ ἑτέρου, ποτὶ δὲ Πρίαμον φάτο μῦθον:
<hom. il. 24.599>	υἱὸς μὲν δή τοι λέλυται γέρον ὡς ἐκέλευες,
<hom. il. 24.600>	κεῖται δ' ἐν λεχέεσς': ἅμα δ' ἠοῖ φαινομένηφιν
<hom. il. 24.601>	ὄψεαι αὐτὸς ἄγων: νῦν δὲ μνησώμεθα δόρπου.
<hom. il. 24.602>	καὶ γάρ τ' ἠύ̈κομος Νιόβη ἐμνήσατο σίτου,
<hom. il. 24.603>	τῇ περ δώδεκα παῖδες ἐνὶ μεγάροισιν ὄλοντο
<hom. il. 24.604>	ἓξ μὲν θυγατέρες, ἓξ δ' υἱέες ἡβώοντες.
<hom. il. 24.605>	τοὺς μὲν ̓Απόλλων πέφνεν ἀπ' ἀργυρέοιο βιοῖο
<hom. il. 24.606>	χωόμενος Νιόβῃ, τὰς δ' ̓́Αρτεμις ἰοχέαιρα,
<hom. il. 24.607>	οὕνεκ' ἄρα Λητοῖ ἰσάσκετο καλλιπαρῄῳ:
<hom. il. 24.608>	φῆ δοιὼ τεκέειν, ἣ δ' αὐτὴ γείνατο πολλούς:
<hom. il. 24.609>	τὼ δ' ἄρα καὶ δοιώ περ ἐόντ' ἀπὸ πάντας ὄλεσσαν.
<hom. il. 24.610>	οἳ μὲν ἄρ' ἐννῆμαρ κέατ' ἐν φόνῳ, οὐδέ τις ἦεν
<hom. il. 24.611>	κατθάψαι, λαοὺς δὲ λίθους ποίησε Κρονίων:
<hom. il. 24.612>	τοὺς δ' ἄρα τῇ δεκάτῃ θάψαν θεοὶ Οὐρανίωνες.
<hom. il. 24.613>	ἣ δ' ἄρα σίτου μνήσατ', ἐπεὶ κάμε δάκρυ χέουσα.
<hom. il. 24.614>	νῦν δέ που ἐν πέτρῃσιν ἐν οὔρεσιν οἰοπόλοισιν
<hom. il. 24.615>	ἐν Σιπύλῳ, ὅθι φασὶ θεάων ἔμμεναι εὐνὰς
<hom. il. 24.616>	νυμφάων, αἵ τ' ἀμφ' ̓Αχελώϊον ἐρρώσαντο,
<hom. il. 24.617>	ἔνθα λίθος περ ἐοῦσα θεῶν ἐκ κήδεα πέσσει.
<hom. il. 24.618>	ἀλλ' ἄγε δὴ καὶ νῶϊ μεδώμεθα δῖε γεραιὲ
<hom. il. 24.619>	σίτου: ἔπειτά κεν αὖτε φίλον παῖδα κλαίοισθα
<hom. il. 24.620>	̓́Ιλιον εἰσαγαγών: πολυδάκρυτος δέ τοι ἔσται.

<hom. il. 24.621>	ἦ καὶ ἀναί̈ξας ὄϊν ἄργυφον ὠκὺς ̓Αχιλλεὺς
<hom. il. 24.622>	σφάξ': ἕταροι δ' ἔδερόν τε καὶ ἄμφεπον εὖ κατὰ κόσμον,
<hom. il. 24.623>	μίστυλλόν τ' ἄρ' ἐπισταμένως πεῖράν τ' ὀβελοῖσιν,
<hom. il. 24.624>	ὄπτησάν τε περιφραδέως, ἐρύσαντό τε πάντα.
<hom. il. 24.625>	Αὐτομέδων δ' ἄρα σῖτον ἑλὼν ἐπένειμε τραπέζῃ
<hom. il. 24.626>	καλοῖς ἐν κανέοισιν: ἀτὰρ κρέα νεῖμεν ̓Αχιλλεύς.
<hom. il. 24.627>	οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.
<hom. il. 24.628>	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
<hom. il. 24.629>	ἤτοι Δαρδανίδης Πρίαμος θαύμαζ' ̓Αχιλῆα
<hom. il. 24.630>	ὅσσος ἔην οἷός τε: θεοῖσι γὰρ ἄντα ἐῴκει:
<hom. il. 24.631>	αὐτὰρ ὃ Δαρδανίδην Πρίαμον θαύμαζεν ̓Αχιλλεὺς
<hom. il. 24.632>	εἰσορόων ὄψίν τ' ἀγαθὴν καὶ μῦθον ἀκούων.
<hom. il. 24.633>	αὐτὰρ ἐπεὶ τάρπησαν ἐς ἀλλήλους ὁρόωντες,
<hom. il. 24.634>	τὸν πρότερος προσέειπε γέρων Πρίαμος θεοειδής:
<hom. il. 24.635>	λέξον νῦν με τάχιστα διοτρεφές, ὄφρα καὶ ἤδη
<hom. il. 24.636>	ὕπνῳ ὕπο γλυκερῷ ταρπώμεθα κοιμηθέντες:
<hom. il. 24.637>	οὐ γάρ πω μύσαν ὄσσε ὑπὸ βλεφάροισιν ἐμοῖσιν
<hom. il. 24.638>	ἐξ οὗ σῇς ὑπὸ χερσὶν ἐμὸς πάϊς ὤλεσε θυμόν,
<hom. il. 24.639>	ἀλλ' αἰεὶ στενάχω καὶ κήδεα μυρία πέσσω
<hom. il. 24.640>	αὐλῆς ἐν χόρτοισι κυλινδόμενος κατὰ κόπρον.
<hom. il. 24.641>	νῦν δὴ καὶ σίτου πασάμην καὶ αἴθοπα οἶνον
<hom. il. 24.642>	λαυκανίης καθέηκα: πάρος γε μὲν οὔ τι πεπάσμην.

<hom. il. 24.643>	ἦ ῥ', ̓Αχιλεὺς δ' ἑτάροισιν ἰδὲ δμῳῇσι κέλευσε
<hom. il. 24.644>	δέμνι' ὑπ' αἰθούσῃ θέμεναι καὶ ῥήγεα καλὰ
<hom. il. 24.645>	πορφύρε' ἐμβαλέειν, στορέσαι τ' ἐφύπερθε τάπητας,
<hom. il. 24.646>	χλαίνας τ' ἐνθέμεναι οὔλας καθύπερθεν ἕσασθαι.
<hom. il. 24.647>	αἳ δ' ἴσαν ἐκ μεγάροιο δάος μετὰ χερσὶν ἔχουσαι,
<hom. il. 24.648>	αἶψα δ' ἄρα στόρεσαν δοιὼ λέχε' ἐγκονέουσαι.
<hom. il. 24.649>	τὸν δ' ἐπικερτομέων προσέφη πόδας ὠκὺς ̓Αχιλλεύς:
<hom. il. 24.650>	ἐκτὸς μὲν δὴ λέξο γέρον φίλε, μή τις ̓Αχαιῶν
<hom. il. 24.651>	ἐνθάδ' ἐπέλθῃσιν βουληφόρος, οἵ τέ μοι αἰεὶ
<hom. il. 24.652>	βουλὰς βουλεύουσι παρήμενοι, ἣ θέμις ἐστί:
<hom. il. 24.653>	τῶν εἴ τίς σε ἴδοιτο θοὴν διὰ νύκτα μέλαιναν,
<hom. il. 24.654>	αὐτίκ' ἂν ἐξείποι ̓Αγαμέμνονι ποιμένι λαῶν,
<hom. il. 24.655>	καί κεν ἀνάβλησις λύσιος νεκροῖο γένηται.
<hom. il. 24.656>	ἀλλ' ἄγε μοι τόδε εἰπὲ καὶ ἀτρεκέως κατάλεξον,
<hom. il. 24.657>	ποσσῆμαρ μέμονας κτερεϊζέμεν ̔́Εκτορα δῖον,
<hom. il. 24.658>	ὄφρα τέως αὐτός τε μένω καὶ λαὸν ἐρύκω.

<hom. il. 24.659>	τὸν δ' ἠμείβετ' ἔπειτα γέρων Πρίαμος θεοειδής:
<hom. il. 24.660>	εἰ μὲν δή μ' ἐθέλεις τελέσαι τάφον ̔́Εκτορι δίῳ,
<hom. il. 24.661>	ὧδέ κέ μοι ῥέζων ̓Αχιλεῦ κεχαρισμένα θείης.
<hom. il. 24.662>	οἶσθα γὰρ ὡς κατὰ ἄστυ ἐέλμεθα, τηλόθι δ' ὕλη
<hom. il. 24.663>	ἀξέμεν ἐξ ὄρεος, μάλα δὲ Τρῶες δεδίασιν.
<hom. il. 24.664>	ἐννῆμαρ μέν κ' αὐτὸν ἐνὶ μεγάροις γοάοιμεν,
<hom. il. 24.665>	τῇ δεκάτῃ δέ κε θάπτοιμεν δαινῦτό τε λαός,
<hom. il. 24.666>	ἑνδεκάτῃ δέ κε τύμβον ἐπ' αὐτῷ ποιήσαιμεν,
<hom. il. 24.667>	τῇ δὲ δυωδεκάτῃ πολεμίξομεν εἴ περ ἀνάγκη.

<hom. il. 24.668>	τὸν δ' αὖτε προσέειπε ποδάρκης δῖος ̓Αχιλλεύς:
<hom. il. 24.669>	ἔσται τοι καὶ ταῦτα γέρον Πρίαμ' ὡς σὺ κελεύεις:
<hom. il. 24.670>	σχήσω γὰρ πόλεμον τόσσον χρόνον ὅσσον ἄνωγας.

<hom. il. 24.671>	ὣς ἄρα φωνήσας ἐπὶ καρπῷ χεῖρα γέροντος
<hom. il. 24.672>	ἔλλαβε δεξιτερήν, μή πως δείσει' ἐνὶ θυμῷ.
<hom. il. 24.673>	οἳ μὲν ἄρ' ἐν προδόμῳ δόμου αὐτόθι κοιμήσαντο
<hom. il. 24.674>	κῆρυξ καὶ Πρίαμος πυκινὰ φρεσὶ μήδε' ἔχοντες,
<hom. il. 24.675>	αὐτὰρ ̓Αχιλλεὺς εὗδε μυχῷ κλισίης ἐϋπήκτου:
<hom. il. 24.676>	τῷ δὲ Βρισηὶ̈ς παρελέξατο καλλιπάρῃος.

<hom. il. 24.677>	ἄλλοι μέν ῥα θεοί τε καὶ ἀνέρες ἱπποκορυσταὶ
<hom. il. 24.678>	εὗδον παννύχιοι μαλακῷ δεδμημένοι ὕπνῳ:
<hom. il. 24.679>	ἀλλ' οὐχ ̔Ερμείαν ἐριούνιον ὕπνος ἔμαρπτεν
<hom. il. 24.680>	ὁρμαίνοντ' ἀνὰ θυμὸν ὅπως Πρίαμον βασιλῆα
<hom. il. 24.681>	νηῶν ἐκπέμψειε λαθὼν ἱεροὺς πυλαωρούς.
<hom. il. 24.682>	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
<hom. il. 24.683>	ὦ γέρον οὔ νύ τι σοί γε μέλει κακόν, οἷον ἔθ' εὕδεις
<hom. il. 24.684>	ἀνδράσιν ἐν δηί̈οισιν, ἐπεί ς' εἴασεν ̓Αχιλλεύς.
<hom. il. 24.685>	καὶ νῦν μὲν φίλον υἱὸν ἐλύσαο, πολλὰ δ' ἔδωκας:
<hom. il. 24.686>	σεῖο δέ κε ζωοῦ καὶ τρὶς τόσα δοῖεν ἄποινα
<hom. il. 24.687>	παῖδες τοὶ μετόπισθε λελειμμένοι, αἴ κ' ̓Αγαμέμνων
<hom. il. 24.688>	γνώῃ ς' ̓Ατρεί̈δης, γνώωσι δὲ πάντες ̓Αχαιοί.

<hom. il. 24.689>	ὣς ἔφατ', ἔδεισεν δ' ὃ γέρων, κήρυκα δ' ἀνίστη.
<hom. il. 24.690>	τοῖσιν δ' ̔Ερμείας ζεῦξ' ἵππους ἡμιόνους τε,
<hom. il. 24.691>	ῥίμφα δ' ἄρ' αὐτὸς ἔλαυνε κατὰ στρατόν, οὐδέ τις ἔγνω.

<hom. il. 24.692>	ἀλλ' ὅτε δὴ πόρον ἷξον ἐϋρρεῖος ποταμοῖο
<hom. il. 24.693>	Ξάνθου δινήεντος, ὃν ἀθάνατος τέκετο Ζεύς,
<hom. il. 24.694>	̔Ερμείας μὲν ἔπειτ' ἀπέβη πρὸς μακρὸν ̓́Ολυμπον,
<hom. il. 24.695>	̓Ηὼς δὲ κροκόπεπλος ἐκίδνατο πᾶσαν ἐπ' αἶαν,
<hom. il. 24.696>	οἳ δ' εἰς ἄστυ ἔλων οἰμωγῇ τε στοναχῇ τε
<hom. il. 24.697>	ἵππους, ἡμίονοι δὲ νέκυν φέρον. οὐδέ τις ἄλλος
<hom. il. 24.698>	ἔγνω πρόσθ' ἀνδρῶν καλλιζώνων τε γυναικῶν,
<hom. il. 24.699>	ἀλλ' ἄρα Κασσάνδρη ἰκέλη χρυσῇ ̓Αφροδίτῃ
<hom. il. 24.700>	Πέργαμον εἰσαναβᾶσα φίλον πατέρ' εἰσενόησεν
<hom. il. 24.701>	ἑσταότ' ἐν δίφρῳ, κήρυκά τε ἀστυβοώτην:
<hom. il. 24.702>	τὸν δ' ἄρ' ἐφ' ἡμιόνων ἴδε κείμενον ἐν λεχέεσσι:
<hom. il. 24.703>	κώκυσέν τ' ἄρ' ἔπειτα γέγωνέ τε πᾶν κατὰ ἄστυ:
<hom. il. 24.704>	ὄψεσθε Τρῶες καὶ Τρῳάδες ̔́Εκτορ' ἰόντες,
<hom. il. 24.705>	εἴ ποτε καὶ ζώοντι μάχης ἐκνοστήσαντι
<hom. il. 24.706>	χαίρετ', ἐπεὶ μέγα χάρμα πόλει τ' ἦν παντί τε δήμῳ.

<hom. il. 24.707>	ὣς ἔφατ', οὐδέ τις αὐτόθ' ἐνὶ πτόλεϊ λίπετ' ἀνὴρ
<hom. il. 24.708>	οὐδὲ γυνή: πάντας γὰρ ἀάσχετον ἵκετο πένθος:
<hom. il. 24.709>	ἀγχοῦ δὲ ξύμβληντο πυλάων νεκρὸν ἄγοντι.
<hom. il. 24.710>	πρῶται τόν γ' ἄλοχός τε φίλη καὶ πότνια μήτηρ
<hom. il. 24.711>	τιλλέσθην ἐπ' ἄμαξαν ἐύ̈τροχον ἀί̈ξασαι
<hom. il. 24.712>	ἁπτόμεναι κεφαλῆς: κλαίων δ' ἀμφίσταθ' ὅμιλος.
<hom. il. 24.713>	καί νύ κε δὴ πρόπαν ἦμαρ ἐς ἠέλιον καταδύντα
<hom. il. 24.714>	̔́Εκτορα δάκρυ χέοντες ὀδύροντο πρὸ πυλάων,
<hom. il. 24.715>	εἰ μὴ ἄρ' ἐκ δίφροιο γέρων λαοῖσι μετηύδα:
<hom. il. 24.716>	εἴξατέ μοι οὐρεῦσι διελθέμεν: αὐτὰρ ἔπειτα
<hom. il. 24.717>	ἄσεσθε κλαυθμοῖο, ἐπὴν ἀγάγωμι δόμον δέ.

<hom. il. 24.718>	ὣς ἔφαθ', οἳ δὲ διέστησαν καὶ εἶξαν ἀπήνῃ.
<hom. il. 24.719>	οἳ δ' ἐπεὶ εἰσάγαγον κλυτὰ δώματα, τὸν μὲν ἔπειτα
<hom. il. 24.720>	τρητοῖς ἐν λεχέεσσι θέσαν, παρὰ δ' εἷσαν ἀοιδοὺς
<hom. il. 24.721>	θρήνων ἐξάρχους, οἵ τε στονόεσσαν ἀοιδὴν
<hom. il. 24.722>	οἳ μὲν ἄρ' ἐθρήνεον, ἐπὶ δὲ στενάχοντο γυναῖκες.
<hom. il. 24.723>	τῇσιν δ' ̓Ανδρομάχη λευκώλενος ἦρχε γόοιο
<hom. il. 24.724>	̔́Εκτορος ἀνδροφόνοιο κάρη μετὰ χερσὶν ἔχουσα:
<hom. il. 24.725>	ἆνερ ἀπ' αἰῶνος νέος ὤλεο, κὰδ δέ με χήρην
<hom. il. 24.726>	λείπεις ἐν μεγάροισι: πάϊς δ' ἔτι νήπιος αὔτως
<hom. il. 24.727>	ὃν τέκομεν σύ τ' ἐγώ τε δυσάμμοροι, οὐδέ μιν οἴω
<hom. il. 24.728>	ἥβην ἵξεσθαι: πρὶν γὰρ πόλις ἥδε κατ' ἄκρης
<hom. il. 24.729>	πέρσεται: ἦ γὰρ ὄλωλας ἐπίσκοπος, ὅς τέ μιν αὐτὴν
<hom. il. 24.730>	ῥύσκευ, ἔχες δ' ἀλόχους κεδνὰς καὶ νήπια τέκνα,
<hom. il. 24.731>	αἳ δή τοι τάχα νηυσὶν ὀχήσονται γλαφυρῇσι,
<hom. il. 24.732>	καὶ μὲν ἐγὼ μετὰ τῇσι: σὺ δ' αὖ τέκος ἢ ἐμοὶ αὐτῇ
<hom. il. 24.733>	ἕψεαι, ἔνθά κεν ἔργα ἀεικέα ἐργάζοιο
<hom. il. 24.734>	ἀθλεύων πρὸ ἄνακτος ἀμειλίχου, ἤ τις ̓Αχαιῶν
<hom. il. 24.735>	ῥίψει χειρὸς ἑλὼν ἀπὸ πύργου λυγρὸν ὄλεθρον
<hom. il. 24.736>	χωόμενος, ᾧ δή που ἀδελφεὸν ἔκτανεν ̔́Εκτωρ
<hom. il. 24.737>	ἢ πατέρ' ἠὲ καὶ υἱόν, ἐπεὶ μάλα πολλοὶ ̓Αχαιῶν
<hom. il. 24.738>	̔́Εκτορος ἐν παλάμῃσιν ὀδὰξ ἕλον ἄσπετον οὖδας.
<hom. il. 24.739>	οὐ γὰρ μείλιχος ἔσκε πατὴρ τεὸς ἐν δαὶ̈ λυγρῇ:
<hom. il. 24.740>	τὼ καί μιν λαοὶ μὲν ὀδύρονται κατὰ ἄστυ,
<hom. il. 24.741>	ἀρητὸν δὲ τοκεῦσι γόον καὶ πένθος ἔθηκας
<hom. il. 24.742>	̔́Εκτορ: ἐμοὶ δὲ μάλιστα λελείψεται ἄλγεα λυγρά.
<hom. il. 24.743>	οὐ γάρ μοι θνῄσκων λεχέων ἐκ χεῖρας ὄρεξας,
<hom. il. 24.744>	οὐδέ τί μοι εἶπες πυκινὸν ἔπος, οὗ τέ κεν αἰεὶ
<hom. il. 24.745>	μεμνῄμην νύκτάς τε καὶ ἤματα δάκρυ χέουσα.

<hom. il. 24.746>	ὣς ἔφατο κλαίους', ἐπὶ δὲ στενάχοντο γυναῖκες.
<hom. il. 24.747>	τῇσιν δ' αὖθ' ̔Εκάβη ἁδινοῦ ἐξῆρχε γόοιο:
<hom. il. 24.748>	̔́Εκτορ ἐμῷ θυμῷ πάντων πολὺ φίλτατε παίδων,
<hom. il. 24.749>	ἦ μέν μοι ζωός περ ἐὼν φίλος ἦσθα θεοῖσιν:
<hom. il. 24.750>	οἳ δ' ἄρα σεῦ κήδοντο καὶ ἐν θανάτοιό περ αἴσῃ.
<hom. il. 24.751>	ἄλλους μὲν γὰρ παῖδας ἐμοὺς πόδας ὠκὺς ̓Αχιλλεὺς
<hom. il. 24.752>	πέρνασχ' ὅν τιν' ἕλεσκε πέρην ἁλὸς ἀτρυγέτοιο,
<hom. il. 24.753>	ἐς Σάμον ἔς τ' ̓́Ιμβρον καὶ Λῆμνον ἀμιχθαλόεσσαν:
<hom. il. 24.754>	σεῦ δ' ἐπεὶ ἐξέλετο ψυχὴν ταναήκεϊ χαλκῷ,
<hom. il. 24.755>	πολλὰ ῥυστάζεσκεν ἑοῦ περὶ σῆμ' ἑτάροιο
<hom. il. 24.756>	Πατρόκλου, τὸν ἔπεφνες: ἀνέστησεν δέ μιν οὐδ' ὧς.
<hom. il. 24.757>	νῦν δέ μοι ἑρσήεις καὶ πρόσφατος ἐν μεγάροισι
<hom. il. 24.758>	κεῖσαι, τῷ ἴκελος ὅν τ' ἀργυρότοξος ̓Απόλλων
<hom. il. 24.759>	οἷς ἀγανοῖσι βέλεσσιν ἐποιχόμενος κατέπεφνεν.

<hom. il. 24.760>	ὣς ἔφατο κλαίουσα, γόον δ' ἀλίαστον ὄρινε.
<hom. il. 24.761>	τῇσι δ' ἔπειθ' ̔Ελένη τριτάτη ἐξῆρχε γόοιο:
<hom. il. 24.762>	̔́Εκτορ ἐμῷ θυμῷ δαέρων πολὺ φίλτατε πάντων,
<hom. il. 24.763>	ἦ μέν μοι πόσις ἐστὶν ̓Αλέξανδρος θεοειδής,
<hom. il. 24.764>	ὅς μ' ἄγαγε Τροίηνδ': ὡς πρὶν ὤφελλον ὀλέσθαι.
<hom. il. 24.765>	ἤδη γὰρ νῦν μοι τόδε εἰκοστὸν ἔτος ἐστὶν
<hom. il. 24.766>	ἐξ οὗ κεῖθεν ἔβην καὶ ἐμῆς ἀπελήλυθα πάτρης:
<hom. il. 24.767>	ἀλλ' οὔ πω σεῦ ἄκουσα κακὸν ἔπος οὐδ' ἀσύφηλον:
<hom. il. 24.768>	ἀλλ' εἴ τίς με καὶ ἄλλος ἐνὶ μεγάροισιν ἐνίπτοι
<hom. il. 24.769>	δαέρων ἢ γαλόων ἢ εἰνατέρων εὐπέπλων,
<hom. il. 24.770>	ἢ ἑκυρή, ἑκυρὸς δὲ πατὴρ ὣς ἤπιος αἰεί,
<hom. il. 24.771>	ἀλλὰ σὺ τὸν ἐπέεσσι παραιφάμενος κατέρυκες
<hom. il. 24.772>	σῇ τ' ἀγανοφροσύνῃ καὶ σοῖς ἀγανοῖς ἐπέεσσι.
<hom. il. 24.773>	τὼ σέ θ' ἅμα κλαίω καὶ ἔμ' ἄμμορον ἀχνυμένη κῆρ:
<hom. il. 24.774>	οὐ γάρ τίς μοι ἔτ' ἄλλος ἐνὶ Τροίῃ εὐρείῃ
<hom. il. 24.775>	ἤπιος οὐδὲ φίλος, πάντες δέ με πεφρίκασιν.

<hom. il. 24.776>	ὣς ἔφατο κλαίους', ἐπὶ δ' ἔστενε δῆμος ἀπείρων.
<hom. il. 24.777>	λαοῖσιν δ' ὃ γέρων Πρίαμος μετὰ μῦθον ἔειπεν:
<hom. il. 24.778>	ἄξετε νῦν Τρῶες ξύλα ἄστυ δέ, μὴ δέ τι θυμῷ
<hom. il. 24.779>	δείσητ' ̓Αργείων πυκινὸν λόχον: ἦ γὰρ ̓Αχιλλεὺς
<hom. il. 24.780>	πέμπων μ' ὧδ' ἐπέτελλε μελαινάων ἀπὸ νηῶν
<hom. il. 24.781>	μὴ πρὶν πημανέειν πρὶν δωδεκάτη μόλῃ ἠώς.

<hom. il. 24.782>	ὣς ἔφαθ', οἳ δ' ὑπ' ἀμάξῃσιν βόας ἡμιόνους τε
<hom. il. 24.783>	ζεύγνυσαν, αἶψα δ' ἔπειτα πρὸ ἄστεος ἠγερέθοντο.
<hom. il. 24.784>	ἐννῆμαρ μὲν τοί γε ἀγίνεον ἄσπετον ὕλην:
<hom. il. 24.785>	ἀλλ' ὅτε δὴ δεκάτη ἐφάνη φαεσίμβροτος ἠώς,
<hom. il. 24.786>	καὶ τότ' ἄρ' ἐξέφερον θρασὺν ̔́Εκτορα δάκρυ χέοντες,
<hom. il. 24.787>	ἐν δὲ πυρῇ ὑπάτῃ νεκρὸν θέσαν, ἐν δ' ἔβαλον πῦρ.

<hom. il. 24.788>	ἦμος δ' ἠριγένεια φάνη ῥοδοδάκτυλος ̓Ηώς,
<hom. il. 24.789>	τῆμος ἄρ' ἀμφὶ πυρὴν κλυτοῦ ̔́Εκτορος ἔγρετο λαός.
<hom. il. 24.790>	αὐτὰρ ἐπεί ῥ' ἤγερθεν ὁμηγερέες τ' ἐγένοντο
<hom. il. 24.791>	πρῶτον μὲν κατὰ πυρκαϊὴν σβέσαν αἴθοπι οἴνῳ
<hom. il. 24.792>	πᾶσαν, ὁπόσσον ἐπέσχε πυρὸς μένος: αὐτὰρ ἔπειτα
<hom. il. 24.793>	ὀστέα λευκὰ λέγοντο κασίγνητοί θ' ἕταροί τε
<hom. il. 24.794>	μυρόμενοι, θαλερὸν δὲ κατείβετο δάκρυ παρειῶν.
<hom. il. 24.795>	καὶ τά γε χρυσείην ἐς λάρνακα θῆκαν ἑλόντες
<hom. il. 24.796>	πορφυρέοις πέπλοισι καλύψαντες μαλακοῖσιν.
<hom. il. 24.797>	αἶψα δ' ἄρ' ἐς κοίλην κάπετον θέσαν, αὐτὰρ ὕπερθε
<hom. il. 24.798>	πυκνοῖσιν λάεσσι κατεστόρεσαν μεγάλοισι:
<hom. il. 24.799>	ῥίμφα δὲ σῆμ' ἔχεαν, περὶ δὲ σκοποὶ ἥατο πάντῃ,
<hom. il. 24.800>	μὴ πρὶν ἐφορμηθεῖεν ἐϋκνήμιδες ̓Αχαιοί.
<hom. il. 24.801>	χεύαντες δὲ τὸ σῆμα πάλιν κίον: αὐτὰρ ἔπειτα
<hom. il. 24.802>	εὖ συναγειρόμενοι δαίνυντ' ἐρικυδέα δαῖτα
<hom. il. 24.803>	δώμασιν ἐν Πριάμοιο διοτρεφέος βασιλῆος.

<hom. il. 24.804>	ὣς οἵ γ' ἀμφίεπον τάφον ̔́Εκτορος ἱπποδάμοιο.
