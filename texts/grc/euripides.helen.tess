<eur. hel. 1> Νείλου μὲν αἵδε καλλιπάρθενοι ῥοαί,
<eur. hel. 2> ὃς ἀντὶ δίας ψακάδος Αἰγύπτου πέδον
<eur. hel. 3> λευκῆς τακείσης χιόνος ὑγραίνει γύας.
<eur. hel. 4> Πρωτεὺς δ' ὅτ' ἔζη τῆσδε γῆς τύραννος ἦν,
<eur. hel. 5> Φάρον μὲν οἰκῶν νῆσον, Αἰγύπτου δ' ἄναξ,
<eur. hel. 6> ὃς τῶν κατ' οἶδμα παρθένων μίαν γαμεῖ,
<eur. hel. 7> Ψαμάθην, ἐπειδὴ λέκτρ' ἀφῆκεν Αἰακοῦ.
<eur. hel. 8> τίκτει δὲ τέκνα δισσὰ τοῖσδε δώμασι,
<eur. hel. 9> Θεοκλύμενον ἄρσεν' ὅτι δὴ θεοὺς σέβων
<eur. hel. 10> βίον διήνεγκ' εὐγενῆ τε παρθένον
<eur. hel. 11> Εἰδώ, τὸ μητρὸς ἀγλάισμ', ὅτ' ἦν βρέφος:
<eur. hel. 12> ἐπεὶ δ' ἐς ἥβην ἦλθεν ὡραίαν γάμων,
<eur. hel. 13> καλοῦσιν αὐτὴν Θεονόην: τὰ θεῖα γὰρ
<eur. hel. 14> τά τ' ὄντα καὶ μέλλοντα πάντ' ἠπίστατο,
<eur. hel. 15> προγόνου λαβοῦσα Νηρέως τιμὰς πάρα.
<eur. hel. 16> ἡμῖν δὲ γῆ μὲν πατρὶς οὐκ ἀνώνυμος
<eur. hel. 17> Σπάρτη, πατὴρ δὲ Τυνδάρεως: ἔστιν δὲ δὴ
<eur. hel. 18> λόγος τις ὡς Ζεὺς μητέρ' ἔπτατ' εἰς ἐμὴν
<eur. hel. 19> Λήδαν κύκνου μορφώματ' ὄρνιθος λαβών,
<eur. hel. 20> ὃς δόλιον εὐνὴν ἐξέπραξ' ὑπ' αἰετοῦ
<eur. hel. 21> δίωγμα φεύγων, εἰ σαφὴς οὗτος λόγος:
<eur. hel. 22> ̔Ελένη δ' ἐκλήθην. ἃ δὲ πεπόνθαμεν κακὰ
<eur. hel. 23> λέγοιμ' ἄν. ἦλθον τρεῖς θεαὶ κάλλους πέρι
<eur. hel. 24> ̓Ιδαῖον ἐς κευθμῶν' ̓Αλέξανδρον πάρα,
<eur. hel. 25> ̔́Ηρα Κύπρις τε διογενής τε παρθένος,
<eur. hel. 26> μορφῆς θέλουσαι διαπεράνασθαι κρίσιν.
<eur. hel. 27> τοὐμὸν δὲ κάλλος, εἰ καλὸν τὸ δυστυχές,
<eur. hel. 28> Κύπρις προτείνας' ὡς ̓Αλέξανδρος γαμεῖ,
<eur. hel. 29> νικᾷ. λιπὼν δὲ βούσταθμ' ̓Ιδαῖος Πάρις
<eur. hel. 30> Σπάρτην ἀφίκεθ' ὡς ἐμὸν σχήσων λέχος.
<eur. hel. 31> ̔́Ηρα δὲ μεμφθεῖς' οὕνεκ' οὐ νικᾷ θεάς,
<eur. hel. 32> ἐξηνέμωσε τἄμ' ̓Αλεξάνδρῳ λέχη,
<eur. hel. 33> δίδωσι δ' οὐκ ἔμ', ἀλλ' ὁμοιώσας' ἐμοὶ
<eur. hel. 34> εἴδωλον ἔμπνουν οὐρανοῦ ξυνθεῖς' ἄπο,
<eur. hel. 35> Πριάμου τυράννου παιδί: καὶ δοκεῖ μ' ἔχειν —
<eur. hel. 36> κενὴν δόκησιν, οὐκ ἔχων. τὰ δ' αὖ Διὸς
<eur. hel. 37> βουλεύματ' ἄλλα τοῖσδε συμβαίνει κακοῖς:
<eur. hel. 38> πόλεμον γὰρ εἰσήνεγκεν ̔Ελλήνων χθονὶ
<eur. hel. 39> καὶ Φρυξὶ δυστήνοισιν, ὡς ὄχλου βροτῶν
<eur. hel. 40> πλήθους τε κουφίσειε μητέρα χθόνα
<eur. hel. 41> γνωτόν τε θείη τὸν κράτιστον ̔Ελλάδος.
<eur. hel. 42> Φρυγῶν δ' ἐς ἀλκὴν προυτέθην ἐγὼ μὲν οὔ,
<eur. hel. 43> τὸ δ' ὄνομα τοὐμόν, ἆθλον ̔́Ελλησιν δορός.
<eur. hel. 44> λαβὼν δέ μ' ̔Ερμῆς ἐν πτυχαῖσιν αἰθέρος
<eur. hel. 45> νεφέλῃ καλύψας — οὐ γὰρ ἠμέλησέ μου
<eur. hel. 46> Ζεύς — τόνδ' ἐς οἶκον Πρωτέως ἱδρύσατο,
<eur. hel. 47> πάντων προκρίνας σωφρονέστατον βροτῶν,
<eur. hel. 48> ἀκέραιον ὡς σῴσαιμι Μενέλεῳ λέχος.
<eur. hel. 49> κἀγὼ μὲν ἐνθάδ' εἴμ', ὁ δ' ἄθλιος πόσις
<eur. hel. 50> στράτευμ' ἀθροίσας τὰς ἐμὰς ἀναρπαγὰς
<eur. hel. 51> θηρᾷ πορευθεὶς ̓Ιλίου πυργώματα.
<eur. hel. 52> ψυχαὶ δὲ πολλαὶ δι' ἔμ' ἐπὶ Σκαμανδρίοις
<eur. hel. 53> ῥοαῖσιν ἔθανον: ἡ δὲ πάντα τλᾶς' ἐγὼ
<eur. hel. 54> κατάρατός εἰμι καὶ δοκῶ προδοῦς' ἐμὸν
<eur. hel. 55> πόσιν συνάψαι πόλεμον ̔́Ελλησιν μέγαν.
<eur. hel. 56> τί δῆτ' ἔτι ζῶ; θεοῦ τόδ' εἰσήκους' ἔπος
<eur. hel. 57> ̔Ερμοῦ, τὸ κλεινὸν ἔτι κατοικήσειν πέδον
<eur. hel. 58> Σπάρτης σὺν ἀνδρί, γνόντος ὡς ἐς ̓́Ιλιον
<eur. hel. 59> οὐκ ἦλθον, ἵνα μὴ λέκτρ' ὑποστρώσω τινί.
<eur. hel. 60> ἕως μὲν οὖν φῶς ἡλίου τόδ' ἔβλεπεν
<eur. hel. 61> Πρωτεύς, ἄσυλος ἦ γάμων: ἐπεὶ δὲ γῆς
<eur. hel. 62> σκότῳ κέκρυπται, παῖς ὁ τοῦ τεθνηκότος
<eur. hel. 63> θηρᾷ γαμεῖν με. τὸν πάλαι δ' ἐγὼ πόσιν
<eur. hel. 64> τιμῶσα Πρωτέως μνῆμα προσπίτνω τόδε
<eur. hel. 65> ἱκέτις, ἵν' ἀνδρὶ τἀμὰ διασῴσῃ λέχη,
<eur. hel. 66> ὡς, εἰ καθ' ̔Ελλάδ' ὄνομα δυσκλεὲς φέρω,
<eur. hel. 67> μή μοι τὸ σῶμά γ' ἐνθάδ' αἰσχύνην ὄφλῃ.
<eur. hel. 68> τίς τῶνδ' ἐρυμνῶν δωμάτων ἔχει κράτος;
<eur. hel. 69> πλούτου γὰρ οἶκος ἄξιος προσεικάσαι,
<eur. hel. 70> βασίλειά τ' ἀμφιβλήματ' εὔθριγκοί θ' ἕδραι.
<eur. hel. 71> ἔα:
<eur. hel. 72> ὦ θεοί, τίν' εἶδον ὄψιν; ἐχθίστην ὁρῶ
<eur. hel. 73> γυναικὸς εἰκὼ φόνιον, ἥ μ' ἀπώλεσεν
<eur. hel. 74> πάντας τ' ̓Αχαιούς. θεοί ς', ὅσον μίμημ' ἔχεις
<eur. hel. 75> ̔Ελένης, ἀποπτύσειαν. εἰ δὲ μὴ 'ν ξένῃ
<eur. hel. 76> γαίᾳ πόδ' εἶχον, τῷδ' ἂν εὐστόχῳ πτερῷ
<eur. hel. 77> ἀπόλαυσιν εἰκοῦς ἔθανες ἂν Διὸς κόρης.
<eur. hel. 78> τί δ', ὦ ταλαίπωρ' — ὅστις ὤν μ' ἀπεστράφης
<eur. hel. 79> καὶ ταῖς ἐκείνης συμφοραῖς ἐμὲ στυγεῖς;
<eur. hel. 80> ἥμαρτον: ὀργῇ δ' εἶξα μᾶλλον ἤ με χρῆν:
<eur. hel. 81> μισεῖ γὰρ ̔Ελλὰς πᾶσα τὴν Διὸς κόρην.
<eur. hel. 82> σύγγνωθι δ' ἡμῖν τοῖς λελεγμένοις, γύναι.
<eur. hel. 83> τίς δ' εἶ; πόθεν γῆς τῆσδ' ἐπεστράφης πέδον;
<eur. hel. 84> εἷς τῶν ̓Αχαιῶν, ὦ γύναι, τῶν ἀθλίων.
<eur. hel. 85> οὐ τἄρα ς' ̔Ελένην εἰ στυγεῖς θαυμαστέον.
<eur. hel. 86> ἀτὰρ τίς εἶ πόθεν; τίνος δ' αὐδᾶν σε χρή;
<eur. hel. 87> ὄνομα μὲν ἡμῖν Τεῦκρος, ὁ δὲ φύσας πατὴρ
<eur. hel. 88> Τελαμών, Σαλαμὶς δὲ πατρὶς ἡ θρέψασά με.
<eur. hel. 89> τί δῆτα Νείλου τούσδ' ἐπιστρέφῃ γύας;
<eur. hel. 90> φυγὰς πατρῴας ἐξελήλαμαι χθονός.
<eur. hel. 91> τλήμων ἂν εἴης: τίς δέ ς' ἐκβάλλει πάτρας;
<eur. hel. 92> Τελαμὼν ὁ φύσας. τίν' ἂν ἔχοις μᾶλλον φίλον;
<eur. hel. 93> ἐκ τοῦ; τὸ γάρ τοι πρᾶγμα συμφορὰν ἔχει.
<eur. hel. 94> Αἴας μ' ἀδελφὸς ὤλες' ἐν Τροίᾳ θανών.
<eur. hel. 95> πῶς; οὔ τί που σῷ φασγάνῳ βίον στερείς;
<eur. hel. 96> οἰκεῖον αὐτὸν ὤλες' ἅλμ' ἐπὶ ξίφος.
<eur. hel. 97> μανέντ'; ἐπεὶ τίς σωφρονῶν τλαίη τάδ' ἄν;
<eur. hel. 98> τὸν Πηλέως τιν' οἶσθ' ̓Αχιλλέα γόνον;
<eur. hel. 99> ναί:
<eur. hel. 100> μνηστήρ ποθ' ̔Ελένης ἦλθεν, ὡς ἀκούομεν.
<eur. hel. 100> θανὼν ὅδ' ὅπλων ἔριν ἔθηκε συμμάχοις.
<eur. hel. 101> καὶ δὴ τί τοῦτ' Αἴαντι γίγνεται κακόν;
<eur. hel. 102> ἄλλου λαβόντος ὅπλ' ἀπηλλάχθη βίου.
<eur. hel. 103> σὺ τοῖς ἐκείνου δῆτα πήμασιν νοσεῖς;
<eur. hel. 104> ὁθούνεκ' αὐτῷ γ' οὐ ξυνωλόμην ὁμοῦ.
<eur. hel. 105> ἦλθες γάρ, ὦ ξέν', ̓Ιλίου κλεινὴν πόλιν;
<eur. hel. 106> καὶ ξύν γε πέρσας αὐτὸς ἀνταπωλόμην.
<eur. hel. 107> ἤδη γὰρ ἧπται καὶ κατείργασται πυρί;
<eur. hel. 108> ὥστ' οὐδ' ἴχνος γε τειχέων εἶναι σαφές.
<eur. hel. 109> ὦ τλῆμον ̔Ελένη, διὰ ς' ἀπόλλυνται Φρύγες.
<eur. hel. 110> καὶ πρός γ' ̓Αχαιοί: μεγάλα δ' εἴργασται κακά.
<eur. hel. 111> πόσον χρόνον γὰρ διαπεπόρθηται πόλις;
<eur. hel. 112> ἑπτὰ σχεδόν τι καρπίμους ἐτῶν κύκλους.
<eur. hel. 113> χρόνον δ' ἐμείνατ' ἄλλον ἐν Τροίᾳ πόσον;
<eur. hel. 114> πολλὰς σελήνας, δέκα διελθούσας ἔτη.
<eur. hel. 115> ἦ καὶ γυναῖκα Σπαρτιᾶτιν εἵλετε;
<eur. hel. 116> Μενέλαος αὐτὴν ἦγ' ἐπισπάσας κόμης.
<eur. hel. 117> εἶδες σὺ τὴν δύστηνον; ἢ κλύων λέγεις;
<eur. hel. 118> ὥσπερ γε σέ, οὐδὲν ἧσσον, ὀφθαλμοῖς ὁρῶ.
<eur. hel. 119> σκοπεῖτε μὴ δόκησιν εἴχετ' ἐκ θεῶν.
<eur. hel. 120> ἄλλου λόγου μέμνησο, μὴ κείνης ἔτι.
<eur. hel. 121> οὕτω δοκεῖτε τὴν δόκησιν ἀσφαλῆ;
<eur. hel. 122> αὐτὸς γὰρ ὄσσοις εἰδόμην: καὶ νοῦς ὁρᾷ.
<eur. hel. 123> ἤδη δ' ἐν οἴκοις σὺν δάμαρτι Μενέλεως;
<eur. hel. 124> οὔκουν ἐν ̓́Αργει γ' οὐδ' ἐπ' Εὐρώτα ῥοαῖς.
<eur. hel. 125> αἰαῖ: κακὸν τόδ' εἶπας οἷς κακὸν λέγεις.
<eur. hel. 126> ὡς κεῖνος ἀφανὴς σὺν δάμαρτι κλῄζεται.
<eur. hel. 127> οὐ πᾶσι πορθμὸς αὑτὸς ̓Αργείοισιν ἦν;
<eur. hel. 128> ἦν, ἀλλὰ χειμὼν ἄλλος' ἄλλον ὥρισεν.
<eur. hel. 129> ποίοισιν ἐν νώτοισι ποντίας ἁλός;
<eur. hel. 130> μέσον περῶσι πέλαγος Αἰγαίου πόρου.
<eur. hel. 131> κἀκ τοῦδε Μενέλαν οὔτις εἶδ' ἀφιγμένον;
<eur. hel. 132> οὐδείς: θανὼν δὲ κλῄζεται καθ' ̔Ελλάδα.
<eur. hel. 133> ἀπωλόμεσθα: Θεστιὰς δ' ἔστιν κόρη;
<eur. hel. 134> Λήδαν ἔλεξας; οἴχεται θανοῦσα δή.
<eur. hel. 135> οὔ πού νιν ̔Ελένης αἰσχρὸν ὤλεσεν κλέος;
<eur. hel. 136> φασίν, βρόχῳ γ' ἅψασαν εὐγενῆ δέρην.
<eur. hel. 137> οἱ Τυνδάρειοι δ' εἰσὶν ἢ οὐκ εἰσὶν κόροι;
<eur. hel. 138> τεθνᾶσι καὶ οὐ τεθνᾶσι: δύο δ' ἐστὸν λόγω.
<eur. hel. 139> πότερος ὁ κρείσσων; ὦ τάλαιν' ἐγὼ κακῶν.
<eur. hel. 140> ἄστροις σφ' ὁμοιωθέντε φάς' εἶναι θεώ.
<eur. hel. 141> καλῶς ἔλεξας τοῦτο: θάτερον δὲ τί;
<eur. hel. 142> σφαγαῖς ἀδελφῆς οὕνεκ' ἐκπνεῦσαι βίον.
<eur. hel. 143> ἅλις δὲ μύθων: οὐ διπλᾶ χρῄζω στένειν.
<eur. hel. 144> ὧν δ' οὕνεκ' ἦλθον τούσδε βασιλείους δόμους,
<eur. hel. 145> τὴν θεσπιῳδὸν Θεονόην χρῄζων ἰδεῖν,
<eur. hel. 146> σὺ προξένησον, ὡς τύχω μαντευμάτων
<eur. hel. 147> ὅπῃ νεὼς στείλαιμ' ἂν οὔριον πτερὸν
<eur. hel. 148> ἐς γῆν ἐναλίαν Κύπρον, οὗ μ' ἐθέσπισεν
<eur. hel. 149> οἰκεῖν ̓Απόλλων, ὄνομα νησιωτικὸν
<eur. hel. 150> Σαλαμῖνα θέμενον τῆς ἐκεῖ χάριν πάτρας.
<eur. hel. 151> πλοῦς, ὦ ξέν', αὐτὸς σημανεῖ: σὺ δ' ἐκλιπὼν
<eur. hel. 152> γῆν τήνδε φεῦγε πρίν σε παῖδα Πρωτέως
<eur. hel. 153> ἰδεῖν, ὃς ἄρχει τῆσδε γῆς: ἄπεστι δὲ
<eur. hel. 154> κυσὶν πεποιθὼς ἐν φοναῖς θηροκτόνοις:
<eur. hel. 155> κτείνει γὰρ ̔́Ελλην' ὅντιν' ἂν λάβῃ ξένον.
<eur. hel. 156> ὅτου δ' ἕκατι, μήτε σὺ ζήτει μαθεῖν
<eur. hel. 157> ἐγώ τε σιγῶ: τί γὰρ ἂν ὠφελοῖμί σε;
<eur. hel. 158> καλῶς ἔλεξας, ὦ γύναι: θεοὶ δέ σοι
<eur. hel. 159> ἐσθλῶν ἀμοιβὰς ἀντιδωρησαίατο.
<eur. hel. 160> ̔Ελένῃ δ' ὅμοιον σῶμ' ἔχους' οὐ τὰς φρένας
<eur. hel. 161> ἔχεις ὁμοίας, ἀλλὰ διαφόρους πολύ.
<eur. hel. 162> κακῶς δ' ὄλοιτο μηδ' ἐπ' Εὐρώτα ῥοὰς
<eur. hel. 163> ἔλθοι: σὺ δ' εἴης εὐτυχὴς ἀεί, γύναι.
<eur. hel. 164> ὤ, μεγάλων ἀχέων καταβαλλομένα μέγαν οἶκτον
<eur. hel. 165> ποῖον ἁμιλλαθῶ γόον; ἢ τίνα μοῦσαν ἐπέλθω
<eur. hel. 166> δάκρυσιν ἢ θρήνοις ἢ πένθεσιν; αἰαῖ.
<eur. hel. 167> πτεροφόροι νεάνιδες,
<eur. hel. 168> παρθένοι Χθονὸς κόραι
<eur. hel. 169> Σειρῆνες, εἴθ' ἐμοῖς γόοις
<eur. hel. 170> μόλοιτ' ἔχουσαι Λίβυν
<eur. hel. 171> λωτὸν ἢ σύριγγας ἢ
<eur. hel. 172> φόρμιγγας, αἰλίνοις κακοῖς
<eur. hel. 173> τοῖς ἐμοῖσι σύνοχα δάκρυα:
<eur. hel. 174> πάθεσι πάθεα, μέλεσι μέλεα,
<eur. hel. 175> μουσεῖα θρηνήμα-
<eur. hel. 176> σι ξυνῳδὰ πέμψειε
<eur. hel. 175> Φερσέφασσα
<eur. hel. 176> φόνια, χάριτας ἵν' ἐπὶ δάκρυσι
<eur. hel. 177> παρ' ἐμέθεν ὑπὸ μέλαθρα νύχια
<eur. hel. 177b> παιᾶνα
<eur. hel. 178> νέκυσιν ὀλομένοις λάβῃ.
<eur. hel. 179> κυανοειδὲς ἀμφ' ὕδωρ
<eur. hel. 180> ἔτυχον ἕλικά τ' ἀνὰ χλόαν
<eur. hel. 181> φοίνικας ἁλίου πέπλους
<eur. hel. 182> αὐγαῖσιν ἐν χρυσέαις
<eur. hel. 183> ἀμφὶ δόνακος ἔρνεσιν
<eur. hel. 184> θάλπουσα: ποτνίας δ' ἐμᾶς,
<eur. hel. 185> ἔνθεν οἰκτρὸν ἀνεβόασεν,
<eur. hel. 185> ὅμαδον ἔκλυον, ἄλυρον ἔλεγον,
<eur. hel. 186> ὅτι ποτ' ἔλακεν αἰάγμα
<eur. hel. 187> σι στένουσα, Νύμφα τις
<eur. hel. 187b> οἷα Ναὶ̈ς
<eur. hel. 188> ὄρεσι φυγάδα νόμον ἱεῖσα
<eur. hel. 189> γοερόν, ὑπὸ δὲ πέτρινα γύαλα
<eur. hel. 189b> κλαγγαῖσι
<eur. hel. 190> Πανὸς ἀναβοᾷ γάμους.
<eur. hel. 191> ἰὼ ἰώ:
<eur. hel. 192> θήραμα βαρβάρου πλάτας,
<eur. hel. 193> ̔Ελλανίδες κόραι,
<eur. hel. 194> ναύτας ̓Αχαιῶν
<eur. hel. 195> τις ἔμολεν ἔμολε δάκρυα δάκρυσί μοι φέρων.
<eur. hel. 196> ̓Ιλίου κατασκαφαὶ
<eur. hel. 197> πυρὶ μέλουσι δαί̈ῳ
<eur. hel. 198> δι' ἐμὲ τὰν πολυκτόνον,
<eur. hel. 199> δι' ἐμὸν ὄνομα πολύπονον.
<eur. hel. 200> Λήδα δ' ἐν ἀγχόναις
<eur. hel. 201> θάνατον ἔλαβεν αἰσχύ-
<eur. hel. 202> νας ἐμᾶς ὑπ' ἀλγέων.
<eur. hel. 203> ὁ δ' ἐμὸς ἐν ἁλὶ πολυπλανὴς
<eur. hel. 204> πόσις ὀλόμενος οἴχεται,
<eur. hel. 205> κάστορός τε συγγόνου τε
<eur. hel. 206> διδυμογενὲς ἄγαλμα πατρίδος
<eur. hel. 207> ἀφανὲς ἀφανὲς ἱππόκροτα λέ-
<eur. hel. 208> λοιπε δάπεδα γυμνάσιά τε
<eur. hel. 210> δονακόεντος Εὐρώ-
<eur. hel. 210b> τα, νεανιᾶν πόνον.
<eur. hel. 211> αἰαῖ αἰαῖ:
<eur. hel. 212> ὦ δαίμονος πολυστόνου
<eur. hel. 213> μοίρας τε σᾶς, γύναι.
<eur. hel. 214> αἰὼν δυσαίων
<eur. hel. 215> τις ἔλαχεν ἔλαχεν, ὅτε ς' ἐτέκετο ματρόθεν
<eur. hel. 215> χιονόχρως κύκνου πτερῷ
<eur. hel. 216> Ζεὺς πρέπων δι' αἰθέρος:
<eur. hel. 217> τί γὰρ ἄπεστί σοι κακῶν;
<eur. hel. 218> τίνα δὲ βίοτον οὐκ ἔτλας;
<eur. hel. 219> μάτηρ μὲν οἴχεται,
<eur. hel. 220> δίδυμά τε Διὸς οὐκ εὐ-
<eur. hel. 221> δαιμονεῖ τέκεα φίλα,
<eur. hel. 222> χθόνα δὲ πάτριον οὐχ ὁρᾷς,
<eur. hel. 223> διὰ δὲ πόλεας ἔρχεται
<eur. hel. 224> βάξις, ἅ σε βαρβάροισι,
<eur. hel. 225> πότνια, παραδίδωσι λέχεσιν,
<eur. hel. 226> ὁ δὲ σὸς ἐν ἁλὶ κύμασί τε λέ-
<eur. hel. 227> λοιπε βίοτον, οὐδέ ποτ' ἔτι
<eur. hel. 228> πάτρια μέλαθρα καὶ τὰν
<eur. hel. 228b> Χαλκίοικον ὀλβιεῖς.
<eur. hel. 229> φεῦ φεῦ, τίς ἢ Φρυγῶν
<eur. hel. 230> ἢ τίς ̔Ελλανίας ἀπὸ χθονὸς
<eur. hel. 231> ἔτεμε τὰν δακρυόεσσαν
<eur. hel. 232> ̓Ιλίῳ πεύκαν;
<eur. hel. 233> ἔνθεν ὀλόμενον σκάφος
<eur. hel. 234> συναρμόσας ὁ Πριαμίδας
<eur. hel. 235> ἔπλευσε βαρβάρῳ πλάτᾳ
<eur. hel. 235> τὰν ἐμὰν ἐφ' ἑστίαν,
<eur. hel. 236> ἐπὶ τὸ δυστυχέστατον
<eur. hel. 237> κάλλος, ὡς ἕλοι, γάμων
<eur. hel. 238> ἀμῶν: ἅ τε δόλιος
<eur. hel. 239> ἁ πολυκτόνος Κύπρις
<eur. hel. 240> Δαναί̈δαις ἄγουσα θάνατον Πριαμίδαις,
<eur. hel. 240> ὦ τάλαινα συμφορᾶς.
<eur. hel. 241> ἁ δὲ χρυσέοις θρόνοις
<eur. hel. 242> Διὸς ὑπαγκάλισμα σεμνὸν
<eur. hel. 243> ̔́Ηρα τὸν ὠκύπουν
<eur. hel. 244> ἔπεμψε Μαιάδος γόνον:
<eur. hel. 245> ὅς με χλοερὰ δρεπομέναν
<eur. hel. 245> ἔσω πέπλων ῥόδεα πέταλα,
<eur. hel. 246> Χαλκίοικον ὡς ̓Αθάναν μόλοιμ',
<eur. hel. 247> ἀναρπάσας δι' αἰθέρος
<eur. hel. 248> τάνδε γαῖαν εἰς ἄνολβον
<eur. hel. 249> ἔριν ἔριν τάλαιναν ἔθετο
<eur. hel. 250> Πριαμίδαισιν ̔Ελλάδος.
<eur. hel. 251> τὸ δ' ἐμὸν ὄνομα
<eur. hel. 250> παρὰ Σιμουντίοις ῥοαῖσι
<eur. hel. 251> μαψίδιον ἔχει φάτιν.
<eur. hel. 252> ἔχεις μὲν ἀλγείν', οἶδα: σύμφορον δέ τοι
<eur. hel. 253> ὡς ῥᾷστα τἀναγκαῖα τοῦ βίου φέρειν.
<eur. hel. 255> φίλαι γυναῖκες, τίνι πότμῳ συνεζύγην;
<eur. hel. 256> ἆρ' ἡ τεκοῦσά μ' ἔτεκεν ἀνθρώποις τέρας;
<eur. hel. 257> γυνὴ γὰρ οὔθ' ̔Ελληνὶς οὔτε βάρβαρος
<eur. hel. 258> τεῦχος νεοσσῶν λευκὸν ἐκλοχεύεται,
<eur. hel. 259> ἐν ᾧ με Λήδαν φασὶν ἐκ Διὸς τεκεῖν.
<eur. hel. 260> τέρας γὰρ ὁ βίος καὶ τὰ πράγματ' ἐστί μου,
<eur. hel. 261> τὰ μὲν δι' ̔́Ηραν, τὰ δὲ τὸ κάλλος αἴτιον.
<eur. hel. 262> εἴθ' ἐξαλειφθεῖς' ὡς ἄγαλμ' αὖθις πάλιν
<eur. hel. 263> αἴσχιον εἶδος ἔλαβον ἀντὶ τοῦ καλοῦ,
<eur. hel. 264> καὶ τὰς τύχας μὲν τὰς κακὰς ἃς νῦν ἔχω
<eur. hel. 265> ̔́Ελληνες ἐπελάθοντο, τὰς δὲ μὴ κακὰς
<eur. hel. 266> ἔσῳζον ὥσπερ τὰς κακὰς σῴζουσί μου.
<eur. hel. 267> ὅστις μὲν οὖν ἐς μίαν ἀποβλέπων τύχην
<eur. hel. 268> πρὸς θεῶν κακοῦται, βαρὺ μέν, οἰστέον δ' ὅμως:
<eur. hel. 269> ἡμεῖς δὲ πολλαῖς συμφοραῖς ἐγκείμεθα.
<eur. hel. 270> πρῶτον μὲν οὐκ οὖς' ἄδικος, εἰμὶ δυσκλεής:
<eur. hel. 271> καὶ τοῦτο μεῖζον τῆς ἀληθείας κακόν,
<eur. hel. 272> ὅστις τὰ μὴ προσόντα κέκτηται κακά.
<eur. hel. 273> ἔπειτα πατρίδος θεοί μ' ἀφιδρύσαντο γῆς
<eur. hel. 274> ἐς βάρβαρ' ἤθη, καὶ φίλων τητωμένη
<eur. hel. 275> δούλη καθέστηκ' οὖς' ἐλευθέρων ἄπο:
<eur. hel. 276> τὰ βαρβάρων γὰρ δοῦλα πάντα πλὴν ἑνός.
<eur. hel. 277> ἄγκυρα δ' ἥ μου τὰς τύχας ὤχει μόνη,
<eur. hel. 278> πόσιν ποθ' ἥξειν καί μ' ἀπαλλάξειν κακῶν —
<eur. hel. 279> οὗτος τέθνηκεν, οὗτος οὐκέτ' ἔστι δή.
<eur. hel. 280> μήτηρ δ' ὄλωλε, καὶ φονεὺς αὐτῆς ἐγώ,
<eur. hel. 281> ἀδίκως μέν, ἀλλὰ τἄδικον τοῦτ' ἔστ' ἐμόν:
<eur. hel. 282> ὃ δ' ἀγλάισμα δωμάτων ἐμοῦ τ' ἔφυ,
<eur. hel. 283> θυγάτηρ ἄνανδρος πολιὰ παρθενεύεται:
<eur. hel. 284> τὼ τοῦ Διὸς δὲ λεγομένω Διοσκόρω
<eur. hel. 285> οὐκ ἐστόν. ἀλλὰ πάντ' ἔχουσα δυστυχῆ
<eur. hel. 286> τοῖς πράγμασιν τέθνηκα, τοῖς δ' ἔργοισιν οὔ.
<eur. hel. 287> τὸ δ' ἔσχατον τοῦτ', εἰ μόλοιμεν ἐς πάτραν,
<eur. hel. 288> κλῄθροις ἂν εἰργοίμεσθα — τὴν ὑπ' ̓Ιλίῳ
<eur. hel. 289> δοκοῦντες ̔Ελένην Μενέλεώ μ' ἐλθεῖν μέτα.
<eur. hel. 290> εἰ μὲν γὰρ ἔζη πόσις, ἀνεγνώσθημεν ἂν
<eur. hel. 291> ἐλθόντες, ἃ φανέρ' ἦν μόνοις, ἐς ξύμβολα.
<eur. hel. 292> νῦν δ' οὔτε τοῦτ' ἔστ' οὔτε μὴ σωθῇ ποτε.
<eur. hel. 293> τί δῆτ' ἔτι ζῶ; τίν' ὑπολείπομαι τύχην;
<eur. hel. 294> γάμους ἑλομένη τῶν κακῶν ὑπαλλαγάς,
<eur. hel. 295> μετ' ἀνδρὸς οἰκεῖν βαρβάρου πρὸς πλουσίαν
<eur. hel. 296> τράπεζαν ἵζους'; ἀλλ' ὅταν πόσις πικρὸς
<eur. hel. 297> ξυνῇ γυναικί, καὶ τὸ σῶμ' ἐστιν πικρόν.
<eur. hel. 298> θανεῖν κράτιστον: πῶς θάνοιμ' ἂν οὐ καλῶς;
<eur. hel. 299> ἀσχήμονες μὲν ἀγχόναι μετάρσιοι,
<eur. hel. 300> κἀν τοῖσι δούλοις δυσπρεπὲς νομίζεται:
<eur. hel. 301> σφαγαὶ δ' ἔχουσιν εὐγενές τι καὶ καλόν,
<eur. hel. 302> σμικρὸν δ' ὁ καιρὸς σάρκ' ἀπαλλάξαι βίου.
<eur. hel. 303> ἐς γὰρ τοσοῦτον ἤλθομεν βάθος κακῶν:
<eur. hel. 304> αἱ μὲν γὰρ ἄλλαι διὰ τὸ κάλλος εὐτυχεῖς
<eur. hel. 305> γυναῖκες, ἡμᾶς δ' αὐτὸ τοῦτ' ἀπώλεσεν.
<eur. hel. 306> ̔Ελένη, τὸν ἐλθόνθ', ὅστις ἐστὶν ὁ ξένος,
<eur. hel. 307> μὴ πάντ' ἀληθῆ δοξάσῃς εἰρηκέναι.
<eur. hel. 308> καὶ μὴν σαφῶς γ' ἔλεξ' ὀλωλέναι πόσιν.
<eur. hel. 309> πόλλ' ἂν γένοιτο καὶ διὰ ψευδῶν ἔπη.
<eur. hel. 310> καὶ τἄμπαλίν γε τῶνδ' ἀληθείᾳ σαφῆ.
<eur. hel. 311> ἐς ξυμφορὰν γὰρ ἀντὶ τἀγαθοῦ φέρῃ.
<eur. hel. 312> φόβος γὰρ ἐς τὸ δεῖμα περιβαλών μ' ἄγει.
<eur. hel. 313> πῶς δ' εὐμενείας τοισίδ' ἐν δόμοις ἔχεις;
<eur. hel. 314> πάντες φίλοι μοι πλὴν ὁ θηρεύων γάμους.
<eur. hel. 315> οἶσθ' οὖν ὃ δρᾶσον; μνήματος λιποῦς' ἕδραν —
<eur. hel. 316> ἐς ποῖον ἕρπεις μῦθον ἢ παραίνεσιν;
<eur. hel. 317> ἐλθοῦς' ἐς οἴκους, ἣ τὰ πάντ' ἐπίσταται,
<eur. hel. 318> τῆς ποντίας Νηρῇδος ἐκγόνου κόρης,
<eur. hel. 319> πυθοῦ πόσιν σὸν Θεονόης, εἴτ' ἔστ' ἔτι
<eur. hel. 320> εἴτ' ἐκλέλοιπε φέγγος: ἐκμαθοῦσα δ' εὖ
<eur. hel. 321> πρὸς τὰς τύχας τὸ χάρμα τοὺς γόους τ' ἔχε.
<eur. hel. 322> πρὶν δ' οὐδὲν ὀρθῶς εἰδέναι, τί σοι πλέον
<eur. hel. 323> λυπουμένῃ γένοιτ' ἄν; ἀλλ' ἐμοὶ πιθοῦ:
<eur. hel. 324> τάφον λιποῦσα τόνδε σύμμειξον κόρῃ:
<eur. hel. 325> ὅθενπερ εἴσῃ πάντα τἀληθῆ μαθεῖν
<eur. hel. 326> ἔχους' ἐν οἴκοις τοῖσδε, τί βλέπεις πρόσω;
<eur. hel. 327> θέλω δὲ κἀγὼ σοὶ συνεισελθεῖν δόμους
<eur. hel. 328> καὶ συμπυθέσθαι παρθένου θεσπίσματα:
<eur. hel. 329> γυναῖκα γὰρ δὴ συμπονεῖν γυναικὶ χρή.
<eur. hel. 330> φίλαι, λόγους ἐδεξάμαν:
<eur. hel. 331> βᾶτε βᾶτε δ' ἐς δόμους,
<eur. hel. 332> ἀγῶνας ἐντὸς οἴκων
<eur. hel. 333> ὡς πύθησθε τοὺς ἐμούς.
<eur. hel. 334> θέλουσαν οὐ μόλις καλεῖς.
<eur. hel. 335> ἰὼ μέλεος ἁμέρα.
<eur. hel. 336> τίν' ἄρα τάλαινα τίνα δακρυό-
<eur. hel. 337> εντα λόγον ἀκούσομαι;
<eur. hel. 338> μὴ πρόμαντις ἀλγέων
<eur. hel. 339> προλάμβαν', ὦ φίλα, γόους.
<eur. hel. 340> τί μοι πόσις μέλεος ἔτλα;
<eur. hel. 341> πότερα δέρκεται φάος
<eur. hel. 342> τέθριππά θ' ἁλίου κέλευθά τ' ἀστέρων,
<eur. hel. 344> ἢ 'ν νέκυσι κατὰ χθονὸς
<eur. hel. 345> τὰν χρόνιον ἔχει τύχαν;
<eur. hel. 346> ἐς τὸ φέρτερον τίθει
<eur. hel. 347> τὸ μέλλον, ὅ τι γενήσεται.
<eur. hel. 348> σὲ γὰρ ἐκάλεσα, σὲ δὲ κατόμοσα,
<eur. hel. 349> τὸν ὑδρόεντι δόνακι χλωρὸν
<eur. hel. 350> Εὐρώταν, θανόντος
<eur. hel. 351> εἰ βάξις ἔτυμος ἀνδρὸς
<eur. hel. 352> ἅδε μοι — τί τάδ' ἀσύνετα; —
<eur. hel. 353> φόνιον αἰώρημα
<eur. hel. 354> διὰ δέρης ὀρέξομαι,
<eur. hel. 355> ἢ ξιφοκτόνον δίωγμα
<eur. hel. 355> λαιμορρύτου σφαγᾶς
<eur. hel. 356> αὐτοσίδαρον ἔσω πελάσω διὰ σαρκὸς ἅμιλλαν,
<eur. hel. 357> θῦμα τριζύγοις θεαῖσι
<eur. hel. 358> τῷ τε σήραγγας ̓Ιδαί
<eur. hel. 359> ας ἐνίζοντι Πριαμί
<eur. hel. 360> δᾳ ποτ' ἀμφὶ βουστάθμους.
<eur. hel. 360> ἄλλος' ἀποτροπὰ κακῶν
<eur. hel. 361> γένοιτο, τὸ δὲ σὸν εὐτυχές.
<eur. hel. 362> ἰὼ Τροία τάλαινα,
<eur. hel. 362b> δι' ἔργ' ἄνεργ' ὄλλυσαι
<eur. hel. 363> μέλεά τ' ἔτλας: τὰ δ' ἐμὰ δῶρα
<eur. hel. 364> Κύπριδος ἔτεκε πολὺ μὲν αἷμα,
<eur. hel. 365> πολὺ δὲ δάκρυον: ἄχεά τ' ἄχεσι,
<eur. hel. 366> δάκρυα δάκρυσιν ἔλαβε, πάθεα
<eur. hel. 367> ματέρες τε παῖδας ὄλεσαν,
<eur. hel. 368> ἀπὸ δὲ παρθένοι κόμας
<eur. hel. 369> ἔθεντο σύγγονοι νεκρῶν Σκαμάνδριον
<eur. hel. 370> ἀμφὶ Φρύγιον οἶδμα.
<eur. hel. 370> βοὰν βοὰν δ' ̔Ελλὰς
<eur. hel. 371> κελάδησε κἀνοτότυξεν,
<eur. hel. 372> ἐπὶ δὲ κρατὶ χέρας ἔθηκεν,
<eur. hel. 373> ὄνυχι δ' ἁπαλόχροα γένυν
<eur. hel. 374> δεῦσε φονίαισι πλαγαῖς.
<eur. hel. 375> ὦ μάκαρ ̓Αρκαδίᾳ ποτὲ παρθένε Καλλιστοῖ, Διὸς
<eur. hel. 376> ἃ λεχέων ἐπέβας τετραβάμοσι γυίοις,
<eur. hel. 377> ὡς πολὺ ματρὸς ἐμᾶς ἔλαχες πλέον,
<eur. hel. 378> ἁ μορφᾷ θηρῶν λαχνογυίων —
<eur. hel. 379> ὄμματι λάβρῷ σχῆμα λεαίνης —
<eur. hel. 380> ἐξαλλάξας' ἄχθεα λύπης:
<eur. hel. 381> ἅν τέ ποτ' ̓́Αρτεμις ἐξεχορεύσατο
<eur. hel. 382> χρυσοκέρατ' ἔλαφον Μέροπος Τιτανίδα κούραν
<eur. hel. 383> καλλοσύνας ἕνεκεν: τὸ δ' ἐμὸν δέμας
<eur. hel. 384> ὤλεσεν ὤλεσε πέργαμα Δαρδανίας
<eur. hel. 385> ὀλομένους τ' ̓Αχαιούς.
<eur. hel. 386> ὦ τὰς τεθρίππους Οἰνομάῳ Πῖσαν κάτα
<eur. hel. 387> Πέλοψ ἁμίλλας ἐξαμιλληθείς ποτε,
<eur. hel. 388> εἴθ' ὤφελες τόθ', ἡνίκ' ἔρανον εἰς θεοὺς
<eur. hel. 389> πεισθεὶς ἐποίεις, ἐν θεοῖς λιπεῖν βίον,
<eur. hel. 390> πρὶν τὸν ἐμὸν ̓Ατρέα πατέρα γεννῆσαί ποτε,
<eur. hel. 391> ὃς ἐξέφυσεν ̓Αερόπης λέκτρων ἄπο
<eur. hel. 392> ̓Αγαμέμνον' ἐμέ τε Μενέλεων, κλεινὸν ζυγόν:
<eur. hel. 393> πλεῖστον γὰρ οἶμαι — καὶ τόδ' οὐ κόμπῳ λέγω —
<eur. hel. 394> στράτευμα κώπῃ διορίσαι Τροίαν ἔπι,
<eur. hel. 395> τύραννος οὐδὲν πρὸς βίαν στρατηλατῶν,
<eur. hel. 396> ἑκοῦσι δ' ἄρξας ̔Ελλάδος νεανίαις.
<eur. hel. 397> καὶ τοὺς μὲν οὐκέτ' ὄντας ἀριθμῆσαι πάρα,
<eur. hel. 398> τοὺς δ' ἐκ θαλάσσης ἀσμένους πεφευγότας,
<eur. hel. 399> νεκρῶν φέροντας ὀνόματ' εἰς οἴκους πάλιν.
<eur. hel. 400> ἐγὼ δ' ἐπ' οἶδμα πόντιον γλαυκῆς ἁλὸς
<eur. hel. 401> τλήμων ἀλῶμαι χρόνον ὅσονπερ ̓Ιλίου
<eur. hel. 402> πύργους ἔπερσα, κἀς πάτραν χρῄζων μολεῖν
<eur. hel. 403> οὐκ ἀξιοῦμαι τοῦδε πρὸς θεῶν τυχεῖν.
<eur. hel. 404> Λιβύης τ' ἐρήμους ἀξένους τ' ἐπιδρομὰς
<eur. hel. 405> πέπλευκα πάσας: χὥταν ἐγγὺς ὦ πάτρας,
<eur. hel. 406> πάλιν μ' ἀπωθεῖ πνεῦμα, κοὔποτ' οὔριον
<eur. hel. 407> ἐσῆλθε λαῖφος ὥστε μ' ἐς πάτραν μολεῖν.
<eur. hel. 408> καὶ νῦν τάλας ναυαγὸς ἀπολέσας φίλους
<eur. hel. 409> ἐξέπεσον ἐς γῆν τήνδε: ναῦς δὲ πρὸς πέτρας
<eur. hel. 410> πολλοὺς ἀριθμοὺς ἄγνυται ναυαγίων.
<eur. hel. 411> τρόπις δ' ἐλείφθη ποικίλων ἁρμοσμάτων,
<eur. hel. 412> ἐφ' ἧς ἐσώθην μόλις ἀνελπίστῳ τύχῃ
<eur. hel. 413> ̔Ελένη τε, Τροίας ἣν ἀποσπάσας ἔχω.
<eur. hel. 414> ὄνομα δὲ χώρας ἥτις ἥδε καὶ λεὼς
<eur. hel. 415> οὐκ οἶδα: ὄχλον γὰρ ἐσπεσεῖν ᾐσχυνόμην
<eur. hel. 416> ὥσθ' ἱστορῆσαι, τὰς ἐμὰς δυσχλαινίας
<eur. hel. 417> κρύπτων ὑπ' αἰδοῦς τῆς τύχης. ὅταν δ' ἀνὴρ
<eur. hel. 418> πράξῃ κακῶς ὑψηλός, εἰς ἀηθίαν
<eur. hel. 419> πίπτει κακίω τοῦ πάλαι δυσδαίμονος.
<eur. hel. 420> χρεία δὲ τείρει μ': οὔτε γὰρ σῖτος πάρα
<eur. hel. 421> οὔτ' ἀμφὶ χρῶτ' ἐσθῆτες: αὐτὰ δ' εἰκάσαι
<eur. hel. 422> πάρεστι ναὸς ἐκβόλοις ἃ ἀμπίσχομαι.
<eur. hel. 423> πέπλους δὲ τοὺς πρὶν λαμπρά τ' ἀμφιβλήματα
<eur. hel. 424> χλιδάς τε πόντος ἥρπας': ἐν δ' ἄντρου μυχοῖς
<eur. hel. 425> κρύψας γυναῖκα τὴν κακῶν πάντων ἐμοὶ
<eur. hel. 426> ἄρξασαν ἥκω τούς τε περιλελειμμένους
<eur. hel. 427> φίλων φυλάσσειν τἄμ' ἀναγκάσας λέχη.
<eur. hel. 428> μόνος δὲ νοστῶ, τοῖς ἐκεῖ ζητῶν φίλοις
<eur. hel. 429> τὰ πρόσφορ' ἤν πως ἐξερευνήσας λάβω.
<eur. hel. 430> ἰδὼν δὲ δῶμα περιφερὲς θριγκοῖς τόδε
<eur. hel. 431> πύλας τε σεμνὰς ἀνδρὸς ὀλβίου τινός,
<eur. hel. 432> προσῆλθον: ἐλπὶς δ' ἔκ γε πλουσίων δόμων
<eur. hel. 433> λαβεῖν τι ναύταις: ἐκ δὲ μὴ ἐχόντων βίον —
<eur. hel. 434> οὐδ' εἰ θέλοιεν, ὠφελεῖν ἔχοιεν ἄν.
<eur. hel. 435> ὠή: τίς ἂν πυλωρὸς ἐκ δόμων μόλοι,
<eur. hel. 436> ὅστις διαγγείλειε τἄμ' ἔσω κακά;
<eur. hel. 437> τίς πρὸς πύλαισιν; οὐκ ἀπαλλάξῃ δόμων
<eur. hel. 438> καὶ μὴ πρὸς αὐλείοισιν ἑστηκὼς πύλαις
<eur. hel. 439> ὄχλον παρέξεις δεσπόταις; ἢ κατθανῇ
<eur. hel. 440> ̔́Ελλην πεφυκώς, οἷσιν οὐκ ἐπιστροφαί.
<eur. hel. 441> ὦ γραῖα, ταὐτὰ ταῦτ' ἔπη κἄλλως λέγειν
<eur. hel. 442> ἔξεστι, πείσομαι γάρ: ἀλλ' ἄνες λόγον.
<eur. hel. 443> ἄπελθ': ἐμοὶ γὰρ τοῦτο πρόσκειται, ξένε,
<eur. hel. 444> μηδένα πελάζειν τοισίδ' ̔Ελλήνων δόμοις.
<eur. hel. 445> ἆ: μὴ προσείλει χεῖρα μηδ' ὤθει βίᾳ.
<eur. hel. 446> πείθῃ γὰρ οὐδὲν ὧν λέγω, σὺ δ' αἴτιος.
<eur. hel. 447> ἄγγειλον εἴσω δεσπόταισι τοῖσι σοῖς
<eur. hel. 448> πικρῶς ἄρ' οἶμαί γ' ἀγγελεῖν τοὺς σοὺς λόγους.
<eur. hel. 449> ναυαγὸς ἥκω ξένος, ἀσύλητον γένος.
<eur. hel. 450> οἶκον πρὸς ἄλλον νύν τιν' ἀντὶ τοῦδ' ἴθι.
<eur. hel. 451> οὔκ, ἀλλ' ἔσω πάρειμι: καὶ σύ μοι πιθοῦ.
<eur. hel. 452> ὀχληρὸς ἴσθ' ὤν: καὶ τάχ' ὠσθήσῃ βίᾳ.
<eur. hel. 453> αἰαῖ: τὰ κλεινὰ ποῦ 'στί μοι στρατεύματα;
<eur. hel. 454> οὐκοῦν ἐκεῖ που σεμνὸς ἦσθ', οὐκ ἐνθάδε.
<eur. hel. 455> ὦ δαῖμον, ὡς ἀνάξι' ἠτιμώμεθα.
<eur. hel. 456> τί βλέφαρα τέγγεις δάκρυσι; πρὸς τίν' οἰκτρὸς εἶ;
<eur. hel. 457> πρὸς τὰς πάροιθεν συμφορὰς εὐδαίμονας.
<eur. hel. 458> οὔκουν ἀπελθὼν δάκρυα σοῖς δώσεις φίλοις;
<eur. hel. 459> τίς δ' ἥδε χώρα; τοῦ δὲ βασίλειοι δόμοι;
<eur. hel. 460> Πρωτεὺς τάδ' οἰκεῖ δώματ', Αἴγυπτος δὲ γῆ.
<eur. hel. 461> Αἴγυπτος; ὦ δύστηνος, οἷ πέπλευκ' ἄρα.
<eur. hel. 462> τί δὴ τὸ Νείλου μεμπτόν ἐστί σοι γάνος;
<eur. hel. 463> οὐ τοῦτ' ἐμέμφθην: τὰς ἐμὰς στένω τύχας.
<eur. hel. 464> πολλοὶ κακῶς πράσσουσιν, οὐ σὺ δὴ μόνος.
<eur. hel. 465> ἔστ' οὖν ἐν οἴκοις ὅντιν' ὀνομάζεις ἄναξ;
<eur. hel. 466> τόδ' ἐστὶν αὐτοῦ μνῆμα, παῖς δ' ἄρχει χθονός.
<eur. hel. 467> ποῦ δῆτ' ἂν εἴη; πότερον ἐκτὸς ἢ 'ν δόμοις;
<eur. hel. 468> οὐκ ἔνδον: ̔́Ελλησιν δὲ πολεμιώτατος.
<eur. hel. 469> τίν' αἰτίαν σχὼν ἧς ἐπηυρόμην ἐγώ;
<eur. hel. 470> ̔Ελένη κατ' οἴκους ἐστὶ τούσδ' ἡ τοῦ Διός.
<eur. hel. 471> πῶς φῄς; τίν' εἶπας μῦθον; αὖθίς μοι φράσον.
<eur. hel. 472> ἡ Τυνδαρὶς παῖς, ἣ κατὰ Σπάρτην ποτ' ἦν.
<eur. hel. 473> πόθεν μολοῦσα; τίνα τὸ πρᾶγμ' ἔχει λόγον;
<eur. hel. 474> Λακεδαίμονος γῆς δεῦρο νοστήσας' ἄπο.
<eur. hel. 475> πότε; οὔ τί που λελῄσμεθ' ἐξ ἄντρων λέχος;
<eur. hel. 476> πρὶν τοὺς ̓Αχαιούς, ὦ ξέν', ἐς Τροίαν μολεῖν.
<eur. hel. 477> ἀλλ' ἕρπ' ἀπ' οἴκων: ἔστι γάρ τις ἐν δόμοις
<eur. hel. 478> τύχη, τύραννος ᾗ ταράσσεται δόμος.
<eur. hel. 479> καιρὸν γὰρ οὐδέν' ἦλθες: ἢν δὲ δεσπότης
<eur. hel. 480> λάβῃ σε, θάνατος ξένιά σοι γενήσεται.
<eur. hel. 481> εὔνους γάρ εἰμ' ̔́Ελλησιν, οὐχ ὅσον πικροὺς
<eur. hel. 482> λόγους ἔδωκα δεσπότην φοβουμένη.
<eur. hel. 483> τί φῶ; τί λέξω; συμφορὰς γὰρ ἀθλίας
<eur. hel. 484> ἐκ τῶν πάροιθεν τὰς παρεστώσας κλύω,
<eur. hel. 485> εἰ τὴν μὲν αἱρεθεῖσαν ἐκ Τροίας ἄγων
<eur. hel. 486> ἥκω δάμαρτα καὶ κατ' ἄντρα σῴζεται,
<eur. hel. 487> ὄνομα δὲ ταὐτὸν τῆς ἐμῆς ἔχουσά τις
<eur. hel. 488> δάμαρτος ἄλλη τοισίδ' ἐνναίει δόμοις.
<eur. hel. 489> Διὸς δ' ἔλεξε παῖδά νιν πεφυκέναι.
<eur. hel. 490> ἀλλ' ἦ τις ἔστι Ζηνὸς ὄνομ' ἔχων ἀνὴρ
<eur. hel. 491> Νείλου παρ' ὄχθας; εἷς γὰρ ὅ γε κατ' οὐρανόν.
<eur. hel. 492> Σπάρτη δὲ ποῦ γῆς ἐστι πλὴν ἵνα ῥοαὶ
<eur. hel. 493> τοῦ καλλιδόνακός εἰσιν Εὐρώτα μόνον;
<eur. hel. 494> ἁπλοῦν δὲ Τυνδάρειον ὄνομα κλῄζεται.
<eur. hel. 495> Λακεδαίμονος δὲ γαῖα τίς ξυνώνυμος
<eur. hel. 496> Τροίας τε; ἐγὼ μὲν οὐκ ἔχω τί χρὴ λέγειν.
<eur. hel. 497> πολλοὶ γάρ, ὡς εἴξασιν, ἐν πολλῇ χθονὶ
<eur. hel. 498> ὀνόματα ταὔτ' ἔχουσι καὶ πόλις πόλει
<eur. hel. 499> γυνὴ γυναικί τ': οὐδὲν οὖν θαυμαστέον.
<eur. hel. 500> οὐδ' αὖ τὸ δεινὸν προσπόλου φευξούμεθα:
<eur. hel. 501> ἀνὴρ γὰρ οὐδεὶς ὧδε βάρβαρος φρένας,
<eur. hel. 502> ὃς ὄνομ' ἀκούσας τοὐμὸν οὐ δώσει βοράν.
<eur. hel. 503> κλεινὸν τὸ Τροίας πῦρ ἐγώ θ' ὃς ἧψά νιν,
<eur. hel. 504> Μενέλαος, οὐκ ἄγνωστος ἐν πάσῃ χθονί.
<eur. hel. 505> δόμων ἄνακτα προσμενῶ: δισσὰς δέ μοι
<eur. hel. 506> ἔχει φυλάξεις: ἢν μὲν ὠμόφρων τις ᾖ,
<eur. hel. 507> κρύψας ἐμαυτὸν εἶμι πρὸς ναυάγια:
<eur. hel. 508> ἢν δ' ἐνδιδῷ τι μαλθακόν, τὰ πρόσφορα
<eur. hel. 509> τῆς νῦν παρούσης συμφορᾶς αἰτήσομαι.
<eur. hel. 510> κακῶν μὲν ἡμῖν ἔσχατον τοῖς ἀθλίοις,
<eur. hel. 511> ἄλλους τυράννους αὐτὸν ὄντα βασιλέα
<eur. hel. 512> βίον προσαιτεῖν: ἀλλ' ἀναγκαίως ἔχει.
<eur. hel. 513> λόγος γάρ ἐστιν οὐκ ἐμός, σοφὸν δ' ἔπος,
<eur. hel. 514> δεινῆς ἀνάγκης οὐδὲν ἰσχύειν πλέον.
<eur. hel. 515> ἤκουσα τᾶς θεσπιῳδοῦ κόρας,
<eur. hel. 516> ἃ χρῄζους' ἐφάνη τυράννοις
<eur. hel. 517> δόμοις, ὡς Μενέλαος οὔ
<eur. hel. 518> πω μελαμφαὲς οἴχεται
<eur. hel. 519> δι' ἔρεβος χθονὶ κρυφθείς,
<eur. hel. 520> ἀλλ' ἔτι κατ' οἶδμ' ἅλιον
<eur. hel. 521> τρυχόμενος οὔπω λιμένων
<eur. hel. 522> ψαύσειεν πατρίας γᾶς,
<eur. hel. 523> ἀλατείᾳ βιότου
<eur. hel. 524> ταλαίφρων, ἄφιλος φίλων,
<eur. hel. 525> παντοδαπᾶς † ἐπὶ γᾶς † πόδα
<eur. hel. 526> χριμπτόμενος εἰναλίῳ
<eur. hel. 527> κώπᾳ Τρῳάδος ἐκ γᾶς.
<eur. hel. 528> ἥδ' αὖ τάφου τοῦδ' εἰς ἕδρας ἐγὼ πάλιν
<eur. hel. 529> στείχω, μαθοῦσα Θεονόης φίλους λόγους,
<eur. hel. 530> ἣ πάντ' ἀληθῶς οἶδε: φησὶ δ' ἐν φάει
<eur. hel. 531> πόσιν τὸν ἁμὸν ζῶντα φέγγος εἰσορᾶν,
<eur. hel. 532> πορθμοὺς δ' ἀλᾶσθαι μυρίους πεπλωκότα
<eur. hel. 533> ἐκεῖσε κἀκεῖς' οὐδ' ἀγύμναστον πλάνοις,
<eur. hel. 534> ἥξειν δ' ὅταν δὴ πημάτων λάβῃ τέλος.
<eur. hel. 535> ἓν δ' οὐκ ἔλεξεν, εἰ μολὼν σωθήσεται.
<eur. hel. 536> ἐγὼ δ' ἀπέστην τοῦτ' ἐρωτῆσαι σαφῶς,
<eur. hel. 537> ἡσθεῖς' ἐπεί νιν εἶπέ μοι σεσῳσμένον.
<eur. hel. 538> ἐγγὺς δέ νίν που τῆσδ' ἔφασκ' εἶναι χθονός,
<eur. hel. 539> ναυαγὸν ἐκπεσόντα σὺν παύροις φίλοις.
<eur. hel. 540> ὤμοι, πόθ' ἥξεις; ὡς ποθεινὸς ἂν μόλοις.
<eur. hel. 541> ἔα, τίς οὗτος; οὔ τί που κρυπτεύομαι
<eur. hel. 542> Πρωτέως ἀσέπτου παιδὸς ἐκ βουλευμάτων;
<eur. hel. 543> οὐχ ὡς δρομαία πῶλος ἢ Βάκχη θεοῦ
<eur. hel. 544> τάφῳ ξυνάψω κῶλον; ἄγριος δέ τις
<eur. hel. 545> μορφὴν ὅδ' ἐστίν, ὅς με θηρᾶται λαβεῖν.
<eur. hel. 546> σὲ τὴν ὄρεγμα δεινὸν ἡμιλλημένην
<eur. hel. 547> τύμβου 'πὶ κρηπῖδ' ἐμπύρους τ' ὀρθοστάτας,
<eur. hel. 548> μεῖνον: τί φεύγεις; ὡς δέμας δείξασα σὸν
<eur. hel. 549> ἔκπληξιν ἡμῖν ἀφασίαν τε προστίθης.
<eur. hel. 550> ἀδικούμεθ', ὦ γυναῖκες: εἰργόμεσθα γὰρ
<eur. hel. 551> τάφου πρὸς ἀνδρὸς τοῦδε, καί μ' ἑλὼν θέλει
<eur. hel. 552> δοῦναι τυράννοις ὧν ἐφεύγομεν γάμους.
<eur. hel. 553> οὐ κλῶπές ἐσμεν, οὐχ ὑπηρέται κακῶν.
<eur. hel. 554> καὶ μὴν στολήν γ' ἄμορφον ἀμφὶ σῶμ' ἔχεις.
<eur. hel. 555> στῆσον, φόβου μεθεῖσα, λαιψηρὸν πόδα.
<eur. hel. 556> ἵστημ', ἐπεί γε τοῦδ' ἐφάπτομαι τόπου.
<eur. hel. 557> τίς εἶ; τίν' ὄψιν σήν, γύναι, προσδέρκομαι;
<eur. hel. 558> σὺ δ' εἶ τίς; αὑτὸς γὰρ σὲ κἄμ' ἔχει λόγος.
<eur. hel. 559> οὐπώποτ' εἶδον προσφερέστερον δέμας.
<eur. hel. 560> ὦ θεοί: θεὸς γὰρ καὶ τὸ γιγνώσκειν φίλους.
<eur. hel. 561> ̔Ελληνὶς εἶ τις ἢ ἐπιχωρία γυνή;
<eur. hel. 562> ̔Ελληνίς: ἀλλὰ καὶ τὸ σὸν θέλω μαθεῖν.
<eur. hel. 563> ̔Ελένῃ ς' ὁμοίαν δὴ μάλιστ' εἶδον, γύναι.
<eur. hel. 564> ἐγὼ δὲ Μενέλεῴ γε σέ: οὐδ' ἔχω τί φῶ.
<eur. hel. 565> ἔγνως γὰρ ὀρθῶς ἄνδρα δυστυχέστατον.
<eur. hel. 566> ὦ χρόνιος ἐλθὼν σῆς δάμαρτος ἐς χέρας.
<eur. hel. 567> ποίας δάμαρτος; μὴ θίγῃς ἐμῶν πέπλων.
<eur. hel. 568> ἥν σοι δίδωσι Τυνδάρεως, ἐμὸς πατήρ.
<eur. hel. 569> ὦ φωσφόρ' ̔Εκάτη, πέμπε φάσματ' εὐμενῆ.
<eur. hel. 570> οὐ νυκτίφαντον πρόπολον ̓Ενοδίας μ' ὁρᾷς.
<eur. hel. 571> οὐ μὴν γυναικῶν γ' εἷς δυοῖν ἔφυν πόσις.
<eur. hel. 572> ποίων δὲ λέκτρων δεσπότης ἄλλων ἔφυς;
<eur. hel. 573> ἣν ἄντρα κεύθει κἀκ Φρυγῶν κομίζομαι.
<eur. hel. 574> οὐκ ἔστιν ἄλλη σή τις ἀντ' ἐμοῦ γυνή.
<eur. hel. 575> οὔ που φρονῶ μὲν εὖ, τὸ δ' ὄμμα μου νοσεῖ;
<eur. hel. 576> οὐ γάρ με λεύσσων σὴν δάμαρθ' ὁρᾶν δοκεῖς;
<eur. hel. 577> τὸ σῶμ' ὅμοιον, τὸ δὲ σαφές μ' ἀποστερεῖ.
<eur. hel. 578> σκέψαι: τί σοὐνδεῖ; τίς δὲ σοῦ σοφώτερος;
<eur. hel. 579> ἔοικας: οὔτοι τοῦτό γ' ἐξαρνήσομαι.
<eur. hel. 580> τίς οὖν διδάξει ς' ἄλλος ἢ τὰ ς' ὄμματα;
<eur. hel. 581> ἐκεῖ νοσοῦμεν, ὅτι δάμαρτ' ἄλλην ἔχω.
<eur. hel. 582> οὐκ ἦλθον ἐς γῆν Τρῳάδ', ἀλλ' εἴδωλον ἦν.
<eur. hel. 583> καὶ τίς βλέποντα σώματ' ἐξεργάζεται;
<eur. hel. 584> αἰθήρ, ὅθεν σὺ θεοπόνητ' ἔχεις λέχη.
<eur. hel. 585> τίνος πλάσαντος θεῶν; ἄελπτα γὰρ λέγεις.
<eur. hel. 586> ̔́Ηρας, διάλλαγμ', ὡς Πάρις με μὴ λάβοι.
<eur. hel. 587> πῶς οὖν ἂν ἐνθάδ' ἦσθά τ' ἐν Τροίᾳ θ' ἅμα;
<eur. hel. 588> τοὔνομα γένοιτ' ἂν πολλαχοῦ, τὸ σῶμα δ' οὔ.
<eur. hel. 589> μέθες με, λύπης ἅλις ἔχων ἐλήλυθα.
<eur. hel. 590> λείψεις γὰρ ἡμᾶς, τὰ δὲ κέν' ἐξάξεις λέχη;
<eur. hel. 591> καὶ χαῖρέ γ', ̔Ελένῃ προσφερὴς ὁθούνεκ' εἶ.
<eur. hel. 592> ἀπωλόμην: λαβοῦσά ς' οὐχ ἕξω πόσιν.
<eur. hel. 593> τοὐκεῖ με μέγεθος τῶν πόνων πείθει, σὺ δ' οὔ.
<eur. hel. 594> οἲ ἐγώ: τίς ἡμῶν ἐγένετ' ἀθλιωτέρα;
<eur. hel. 595> οἱ φίλτατοι λείπουσί μ' οὐδ' ἀφίξομαι
<eur. hel. 596> ̔́Ελληνας οὐδὲ πατρίδα τὴν ἐμήν ποτε.
<eur. hel. 597> Μενέλαε, μαστεύων σε κιγχάνω μόλις
<eur. hel. 598> πᾶσαν πλανηθεὶς τήνδε βάρβαρον χθόνα,
<eur. hel. 599> πεμφθεὶς ἑταίρων τῶν λελειμμένων ὕπο.
<eur. hel. 600> τί δ' ἔστιν; οὔ που βαρβάρων συλᾶσθ' ὕπο;
<eur. hel. 601> θαῦμ' ἔστ', ἔλασσον τοὔνομ' ἢ τὸ πρᾶγμ' ἔχον.
<eur. hel. 602> λέγ': ὡς φέρεις τι τῇδε τῇ σπουδῇ νέον.
<eur. hel. 603> λέγω πόνους σε μυρίους τλῆναι μάτην.
<eur. hel. 604> παλαιὰ θρηνεῖς πήματ': ἀγγέλλεις δὲ τί;
<eur. hel. 605> βέβηκεν ἄλοχος σὴ πρὸς αἰθέρος πτυχὰς
<eur. hel. 606> ἀρθεῖς' ἄφαντος: οὐρανῷ δὲ κρύπτεται
<eur. hel. 607> λιποῦσα σεμνὸν ἄντρον οὗ σφ' ἐσῴζομεν,
<eur. hel. 608> τοσόνδε λέξας': ὦ ταλαίπωροι Φρύγες
<eur. hel. 609> πάντες τ' ̓Αχαιοί, δι' ἔμ' ἐπὶ Σκαμανδρίοις
<eur. hel. 610> ἀκταῖσιν ̔́Ηρας μηχαναῖς ἐθνῄσκετε,
<eur. hel. 611> δοκοῦντες ̔Ελένην οὐκ ἔχοντ' ἔχειν Πάριν.
<eur. hel. 612> ἐγὼ δ', ἐπειδὴ χρόνον ἔμειν' ὅσον με χρῆν,
<eur. hel. 613> τὸ μόρσιμον σῴσασα, πατέρ' ἐς οὐρανὸν
<eur. hel. 614> ἄπειμι: φήμας δ' ἡ τάλαινα Τυνδαρὶς
<eur. hel. 615> ἄλλως κακὰς ἤκουσεν οὐδὲν αἰτία.
<eur. hel. 616> ὦ χαῖρε, Λήδας θύγατερ, ἐνθάδ' ἦσθ' ἄρα;
<eur. hel. 617> ἐγὼ δέ ς' ἄστρων ὡς βεβηκυῖαν μυχοὺς
<eur. hel. 618> ἤγγελλον εἰδὼς οὐδὲν ὡς ὑπόπτερον
<eur. hel. 619> δέμας φοροίης. οὐκ ἐῶ σε κερτομεῖν
<eur. hel. 620> ἡμᾶς τόδ' αὖθις, ὡς ἄδην ἐν ̓Ιλίῳ
<eur. hel. 621> πόνους παρεῖχες σῷ πόσει καὶ συμμάχοις.
<eur. hel. 622> τοῦτ' ἔστ' ἐκεῖνο: ξυμβεβᾶσιν οἱ λόγοι
<eur. hel. 623> οἱ τῆσδ' ἀληθεῖς. ὦ ποθεινὸς ἡμέρα,
<eur. hel. 624> ἥ ς' εἰς ἐμὰς ἔδωκεν ὠλένας λαβεῖν.
<eur. hel. 625> ὦ φίλτατ' ἀνδρῶν Μενέλεως, ὁ μὲν χρόνος
<eur. hel. 626> παλαιός, ἡ δὲ τέρψις ἀρτίως πάρα.
<eur. hel. 627> ἔλαβον ἀσμένα πόσιν ἐμόν, φίλαι,
<eur. hel. 628> περί τ' ἐπέτασα χέρα
<eur. hel. 629> φίλιον ἐν μακρᾷ φλογὶ φαεσφόρῳ.
<eur. hel. 630> κἀγὼ σέ: πολλοὺς δ' ἐν μέσῳ λόγους ἔχων
<eur. hel. 631> οὐκ οἶδ' ὁποίου πρῶτον ἄρξωμαι τὰ νῦν.
<eur. hel. 632> γέγηθα, κρατὶ δ' ὀρθίους ἐθείρας
<eur. hel. 633> ἀνεπτέρωκα καὶ δάκρυ σταλάσσω,
<eur. hel. 634> περὶ δὲ γυῖα χέρας ἔβαλον, ἡδονάν,
<eur. hel. 635> ὦ πόσις, ὡς λάβω.
<eur. hel. 636> ὦ φιλτάτη πρόσοψις, οὐκ ἐμέμφθην:
<eur. hel. 637> ἔχω τὰ τῆς Διός τε λέκτρα Λήδας θ',
<eur. hel. 638> ἃν ὑπὸ λαμπάδων κόροι λεύκιπποι
<eur. hel. 640> ξυνομαίμονες ὤλβισαν ὤλβισαν
<eur. hel. 641> τὸ πρόσθεν, ἐκ δόμων δὲ νοσφίσας ς' ἐμοῦ
<eur. hel. 642> πρὸς ἄλλαν ἐλαύνει
<eur. hel. 643> θεὸς συμφορὰν τᾶσδε κρείσσω.
<eur. hel. 644> τὸ κακὸν δ' ἀγαθὸν σέ τε κἀμὲ συνάγαγε, πόσιν
<eur. hel. 645> χρόνιον, ἀλλ' ὅμως ὀναίμαν τύχας.
<eur. hel. 646> ὄναιο δῆτα. ταὐτὰ δὴ ξυνεύχομαι:
<eur. hel. 647> δυοῖν γὰρ ὄντοιν οὐχ ὃ μὲν τλήμων, ὃ δ' οὔ.
<eur. hel. 648> φίλαι φίλαι, τὰ πάρος οὐκέτι
<eur. hel. 649> στένομεν οὐδ' ἀλγῶ.
<eur. hel. 650> πόσιν ἐμὸν ἔχομεν ἔχομεν, ὃν ἔμενον
<eur. hel. 651> ἔμενον ἐκ Τροίας πολυετῆ μολεῖν.
<eur. hel. 652> ἔχεις, ἐγώ τε σέ: ἡλίους δὲ μυρίους
<eur. hel. 653> μόλις διελθὼν ᾐσθόμην τὰ τῆς θεοῦ.
<eur. hel. 654> ἐμὰ δὲ χαρμονὰ δάκρυα: πλέον ἔχει
<eur. hel. 655> χάριτος ἢ λύπας.
<eur. hel. 656> τί φῶ; τίς ἂν τάδ' ἤλπισεν βροτῶν ποτε;
<eur. hel. 657> ἀδόκητον ἔχω σε πρὸς στέρνοις.
<eur. hel. 658> κἀγὼ σὲ τὴν δοκοῦσαν ̓Ιδαίαν πόλιν
<eur. hel. 659> μολεῖν ̓Ιλίου τε μελέους πύργους.
<eur. hel. 660> πρὸς θεῶν, δόμων πῶς τῶν ἐμῶν ἀπεστάλης;
<eur. hel. 661> ἒ ἔ: πικρὰς ἐς ἀρχὰς βαίνεις,
<eur. hel. 662> ἒ ἔ: πικρὰν δ' ἐρευνᾷς φάτιν.
<eur. hel. 663> λέγ': ὡς ἀκουστὰ πάντα δῶρα δαιμόνων.
<eur. hel. 664> ἀπέπτυσα μὲν λόγον, οἷον οἷον ἐσοίσομαι.
<eur. hel. 665> ὅμως δὲ λέξον: ἡδύ τοι μόχθων κλύειν.
<eur. hel. 666> οὐκ ἐπὶ βαρβάρου λέκτρα νεανία
<eur. hel. 667> πετομένας κώπας,
<eur. hel. 668> πετομένου δ' ἔρωτος ἀδίκων γάμων
<eur. hel. 669> τίς γάρ σε δαίμων ἢ πότμος συλᾷ πάτρας;
<eur. hel. 670> ὁ Διὸς ὁ Διός, ὦ πόσι, παῖς μ'
<eur. hel. 671> ἐπέλασεν Νείλῳ.
<eur. hel. 672> θαυμαστά: τοῦ πέμψαντος; ὦ δεινοὶ λόγοι.
<eur. hel. 673> κατεδάκρυσα καὶ βλέφαρον ὑγραίνω
<eur. hel. 674> δάκρυσιν: ἁ Διός μ' ἄλοχος ὤλεσεν.
<eur. hel. 675> ̔́Ηρα; τί νῷν χρῄζουσα προσθεῖναι κακόν;
<eur. hel. 676> ὤμοι ἐμῶν δεινῶν, λουτρῶν καὶ κρηνῶν,
<eur. hel. 677> ἵνα θεαὶ μορφὰν
<eur. hel. 678> ἐφαίδρυναν, ἔνθεν ἔμολεν κρίσις.
<eur. hel. 679> τὰ δ' ἐς κρίσιν σοι τῶνδ' ἔθηχ' ̔́Ηρα κακῶν — ;
<eur. hel. 680> Πάριν ὡς ἀφέλοιτο —    πῶς; αὔδα.
<eur. hel. 681> Κύπρις ᾧ μ' ἐπένευσεν —    ὦ τλᾶμον.
<eur. hel. 682> τλάμων, τλάμων: ὧδ' ἐπέλας' Αἰγύπτῳ.
<eur. hel. 683> εἶτ' ἀντέδωκ' εἴδωλον, ὡς σέθεν κλύω.
<eur. hel. 684> τὰ δὲ σὰ κατὰ μέλαθρα πάθεα πάθεα, μᾶ-
<eur. hel. 685> τερ, οἲ 'γώ.    τί φῄς;
<eur. hel. 686> οὐκ ἔστι μάτηρ: ἀγχόνιον δὲ βρόχον
<eur. hel. 687> δι' ἐμὰν κατεδήσατο δυσγάμου αἰσχύναν.
<eur. hel. 688> ὤμοι: θυγατρὸς δ' ̔Ερμιόνης ἔστιν βίος;
<eur. hel. 689> ἄγαμος ἄτεκνος, ὦ πόσι, καταστένει
<eur. hel. 690> γάμον ἄγαμον ἐμόν.
<eur. hel. 691> ὦ πᾶν κατ' ἄκρας δῶμ' ἐμὸν πέρσας Πάρις,
<eur. hel. 692> τάδε καὶ σὲ διώλεσε μυριάδας τε
<eur. hel. 693> χαλκεόπλων Δαναῶν.
<eur. hel. 694> ἐμὲ δὲ πατρίδος ἄπο κακόποτμον ἀραίαν
<eur. hel. 695> ἔβαλε θεὸς ἀπό τε πόλεος ἀπό τε σέθεν,
<eur. hel. 696> ὅτε μέλαθρα λέχεά τ' ἔλιπον — οὐ λιποῦς'
<eur. hel. 697> ἐπ' αἰσχροῖς γάμοις.
<eur. hel. 698> εἰ καὶ τὰ λοιπὰ τῆς τύχης εὐδαίμονος
<eur. hel. 699> τύχοιτε, πρὸς τὰ πρόσθεν ἀρκέσειεν ἄν.
<eur. hel. 700> Μενέλαε, κἀμοὶ πρόσδοτον τῆς ἡδονῆς,
<eur. hel. 701> ἣν μανθάνω μὲν καὐτός, οὐ σαφῶς δ' ἔχω.
<eur. hel. 702> ἀλλ', ὦ γεραιέ, καὶ σὺ κοινώνει λόγων.
<eur. hel. 703> οὐχ ἥδε μόχθων τῶν ἐν ̓Ιλίῳ βραβεύς;
<eur. hel. 704> οὐχ ἥδε, πρὸς θεῶν δ' ἦμεν ἠπατημένοι,
<eur. hel. 705> νεφέλης ἄγαλμ' ἔχοντες ἐν χεροῖν λυγρόν.
<eur. hel. 706> τί φῄς;
<eur. hel. 707> νεφέλης ἄρ' ἄλλως εἴχομεν πόνους πέρι;
<eur. hel. 708> ̔́Ηρας τάδ' ἔργα καὶ θεῶν τρισσῶν ἔρις.
<eur. hel. 709> ἡ δ' οὖς' ἀληθῶς ἐστιν ἥδε σὴ δάμαρ;
<eur. hel. 710> αὕτη: λόγοις δ' ἐμοῖσι πίστευσον τάδε.
<eur. hel. 711> ὦ θύγατερ, ὁ θεὸς ὡς ἔφυ τι ποικίλον
<eur. hel. 712> καὶ δυστέκμαρτον. εὖ δέ πως πάντα στρέφει
<eur. hel. 713> ἐκεῖσε κἀκεῖς' ἀναφέρων: ὃ μὲν πονεῖ,
<eur. hel. 714> ὃ δ' οὐ πονήσας αὖθις ὄλλυται κακῶς,
<eur. hel. 715> βέβαιον οὐδὲν τῆς ἀεὶ τύχης ἔχων.
<eur. hel. 716> σὺ γὰρ πόσις τε σὸς πόνων μετέσχετε,
<eur. hel. 717> σὺ μὲν λόγοισιν, ὃ δὲ δορὸς προθυμίᾳ.
<eur. hel. 718> σπεύδων δ' ὅτ' ἔσπευδ' οὐδὲν εἶχε: νῦν δ' ἔχει
<eur. hel. 719> αὐτόματα πράξας τἀγάθ' εὐτυχέστατα.
<eur. hel. 720> οὐκ ἄρα γέροντα πατέρα καὶ Διοσκόρω
<eur. hel. 721> ᾔσχυνας, οὐδ' ἔδρασας οἷα κλῄζεται.
<eur. hel. 722> νῦν ἀνανεοῦμαι τὸν σὸν ὑμέναιον πάλιν
<eur. hel. 723> καὶ λαμπάδων μεμνήμεθ' ἃς τετραόροις
<eur. hel. 724> ἵπποις τροχάζων παρέφερον: σὺ δ' ἐν δίφροις
<eur. hel. 725> ξὺν τῷδε νύμφη δῶμ' ἔλειπες ὄλβιον.
<eur. hel. 726> κακὸς γὰρ ὅστις μὴ σέβει τὰ δεσποτῶν
<eur. hel. 727> καὶ ξυγγέγηθε καὶ συνωδίνει κακοῖς.
<eur. hel. 728> ἐγὼ μὲν εἴην, κεἰ πέφυχ' ὅμως λάτρις,
<eur. hel. 729> ἐν τοῖσι γενναίοισιν ἠριθμημένος
<eur. hel. 730> δούλοισι, τοὔνομ' οὐκ ἔχων ἐλεύθερον,
<eur. hel. 731> τὸν νοῦν δέ: κρεῖσσον γὰρ τόδ' ἢ δυοῖν κακοῖν
<eur. hel. 732> ἕν' ὄντα χρῆσθαι, τὰς φρένας τ' ἔχειν κακὰς
<eur. hel. 733> ἄλλων τ' ἀκούειν δοῦλον ὄντα τῶν πέλας.
<eur. hel. 734> ἄγ', ὦ γεραιέ, πολλὰ μὲν παρ' ἀσπίδα
<eur. hel. 735> μοχθήματ' ἐξέπλησας ἐκπονῶν ἐμοί,
<eur. hel. 736> καὶ νῦν μετασχὼν τῆς ἐμῆς εὐπραξίας
<eur. hel. 737> ἄγγειλον ἐλθὼν τοῖς λελειμμένοις φίλοις
<eur. hel. 738> τάδ' ὡς ἔχονθ' ηὕρηκας οἷ τ' ἐσμὲν τύχης,
<eur. hel. 739> μένειν τ' ἐπ' ἀκταῖς τούς τ' ἐμοὺς καραδοκεῖν
<eur. hel. 740> ἀγῶνας οἳ μένουσί μ', ὡς ἐλπίζομεν,
<eur. hel. 741> κεἰ τήνδε πως δυναίμεθ' ἐκκλέψαι χθονός,
<eur. hel. 742> φρουρεῖν ὅπως ἂν εἰς ἓν ἐλθόντες τύχης
<eur. hel. 743> ἐκ βαρβάρων σωθῶμεν, ἢν δυνώμεθα.
<eur. hel. 744> ἔσται τάδ', ὦναξ. ἀλλά τοι τὰ μάντεων
<eur. hel. 745> ἐσεῖδον ὡς φαῦλ' ἐστὶ καὶ ψευδῶν πλέα.
<eur. hel. 746> οὐδ' ἦν ἄρ' ὑγιὲς οὐδὲν ἐμπύρου φλογὸς
<eur. hel. 747> οὐδὲ πτερωτῶν φθέγματ': εὔηθες δέ τοι
<eur. hel. 748> τὸ καὶ δοκεῖν ὄρνιθας ὠφελεῖν βροτούς.
<eur. hel. 749> Κάλχας γὰρ οὐκ εἶπ' οὐδ' ἐσήμηνε στρατῷ
<eur. hel. 750> νεφέλης ὑπερθνῄσκοντας εἰσορῶν φίλους
<eur. hel. 751> οὐδ' ̔́Ελενος, ἀλλὰ πόλις ἀνηρπάσθη μάτην.
<eur. hel. 752> εἴποις ἄν: οὕνεχ' ὁ θεὸς οὐκ ἠβούλετο;
<eur. hel. 753> τί δῆτα μαντευόμεθα; τοῖς θεοῖσι χρὴ
<eur. hel. 754> θύοντας αἰτεῖν ἀγαθά, μαντείας δ' ἐᾶν:
<eur. hel. 755> βίου γὰρ ἄλλως δέλεαρ ηὑρέθη τόδε,
<eur. hel. 756> κοὐδεὶς ἐπλούτης' ἐμπύροισιν ἀργὸς ὤν:
<eur. hel. 757> γνώμη δ' ἀρίστη μάντις ἥ τ' εὐβουλία.
<eur. hel. 758> ἐς ταὐτὸ κἀμοὶ δόξα μαντειῶν πέρι
<eur. hel. 759> χωρεῖ γέροντι: τοὺς θεοὺς ἔχων τις ἂν
<eur. hel. 760> φίλους ἀρίστην μαντικὴν ἔχοι δόμοις.
<eur. hel. 761> εἶἑν: τὰ μὲν δὴ δεῦρ' ἀεὶ καλῶς ἔχει.
<eur. hel. 762> ὅπως δ' ἐσώθης, ὦ τάλας, Τροίας ἄπο,
<eur. hel. 763> κέρδος μὲν οὐδὲν εἰδέναι, πόθος δέ τις
<eur. hel. 764> τὰ τῶν φίλων φίλοισιν αἰσθέσθαι κακά.
<eur. hel. 765> ἦ πόλλ' ἀνήρου μ' ἑνὶ λόγῳ μιᾷ θ' ὁδῷ.
<eur. hel. 766> τί σοι λέγοιμ' ἂν τὰς ἐν Αἰγαίῳ φθορὰς
<eur. hel. 767> τὰ Ναυπλίου τ' Εὐβοικὰ πυρπολήματα
<eur. hel. 768> Κρήτην τε Λιβύης θ' ἃς ἐπεστράφην πόλεις,
<eur. hel. 769> σκοπιάς τε Περσέως; οὐ γὰρ ἐμπλήσαιμί ς' ἂν
<eur. hel. 770> μύθων, λέγων τ' ἄν σοι κάκ' ἀλγοίην ἔτι,
<eur. hel. 771> πάσχων τ' ἔκαμνον: δὶς δὲ λυπηθεῖμεν ἄν.
<eur. hel. 772> κάλλιον εἶπας ἤ ς' ἀνηρόμην ἐγώ.
<eur. hel. 773> ἓν δ' εἰπὲ πάντα παραλιπών, πόσον χρόνον
<eur. hel. 774> πόντου 'πὶ νώτοις ἅλιον ἐφθείρου πλάνον;
<eur. hel. 775> ἐν ναυσὶν ὢν πρὸς τοῖσιν ἐν Τροίᾳ δέκα
<eur. hel. 776> ἔτεσι διῆλθον ἑπτὰ περιδρομὰς ἐτῶν.
<eur. hel. 777> φεῦ φεῦ: μακρόν γ' ἔλεξας, ὦ τάλας, χρόνον
<eur. hel. 778> σωθεὶς δ' ἐκεῖθεν ἐνθάδ' ἦλθες ἐς σφαγάς.
<eur. hel. 779> πῶς φῄς; τί λέξεις; ὥς μ' ἀπώλεσας, γύναι.
<eur. hel. 780> φεῦγ' ὡς τάχιστα τῆσδ' ἀπαλλαχθεὶς χθονός.
<eur. hel. 781> θανῇ πρὸς ἀνδρὸς οὗ τάδ' ἐστὶ δώματα.
<eur. hel. 782> τί χρῆμα δράσας ἄξιον τῆς συμφορᾶς;
<eur. hel. 783> ἥκεις ἄελπτος ἐμποδὼν ἐμοῖς γάμοις.
<eur. hel. 784> ἦ γὰρ γαμεῖν τις τἄμ' ἐβουλήθη λέχη;
<eur. hel. 785> ὕβριν θ' ὑβρίζειν εἰς ἔμ', ἣν ἔτλην ἐγώ.
<eur. hel. 786> ἰδίᾳ σθένων τις ἢ τυραννεύων χθονός;
<eur. hel. 787> ὃς γῆς ἀνάσσει τῆσδε Πρωτέως γόνος.
<eur. hel. 788> τόδ' ἔστ' ἐκεῖν' αἴνιγμ' ὃ προσπόλου κλύω.
<eur. hel. 789> ποίοις ἐπιστὰς βαρβάροις πυλώμασιν;
<eur. hel. 790> τοῖσδ', ἔνθεν ὥσπερ πτωχὸς ἐξηλαυνόμην.
<eur. hel. 791> οὔ που προσῄτεις βίοτον; ὦ τάλαιν' ἐγώ.
<eur. hel. 792> τοὔργον μὲν ἦν τοῦτ', ὄνομα δ' οὐκ εἶχεν τόδε.
<eur. hel. 793> πάντ' οἶσθ' ἄρ', ὡς ἔοικας, ἀμφ' ἐμῶν γάμων.
<eur. hel. 794> οἶδ': εἰ δὲ λέκτρα διέφυγες τάδ' οὐκ ἔχω.
<eur. hel. 795> ἄθικτον εὐνὴν ἴσθι σοι σεσῳσμένην.
<eur. hel. 796> τίς τοῦδε πειθώ; φίλα γάρ, εἰ σαφῆ λέγεις.
<eur. hel. 797> ὁρᾷς τάφου τοῦδ' ἀθλίους ἕδρας ἐμάς;
<eur. hel. 798> ὁρῶ ταλαίνας στιβάδας, ὧν τί σοὶ μέτα;
<eur. hel. 799> ἐνταῦθα λέκτρων ἱκετεύομεν φυγάς.
<eur. hel. 800> βωμοῦ σπανίζους' ἢ νόμοισι βαρβάροις;
<eur. hel. 801> ἐρρύεθ' ἡμᾶς τοῦτ' ἴσον ναοῖς θεῶν.
<eur. hel. 802> οὐδ' ἄρα πρὸς οἴκους ναυστολεῖν ς' ἔξεστί μοι;
<eur. hel. 803> ξίφος μένει σε μᾶλλον ἢ τοὐμὸν λέχος.
<eur. hel. 804> οὕτως ἂν εἴην ἀθλιώτατος βροτῶν.
<eur. hel. 805> μή νυν καταιδοῦ, φεῦγε δ' ἐκ τῆσδε χθονός.
<eur. hel. 806> λιπών σε; Τροίαν ἐξέπερσα σὴν χάριν.
<eur. hel. 807> κρεῖσσον γὰρ ἤ σε τἄμ' ἀποκτεῖναι λέχη.
<eur. hel. 808> ἄνανδρά γ' εἶπας ̓Ιλίου τ' οὐκ ἄξια.
<eur. hel. 809> οὐκ ἂν κτάνοις τύραννον, ὃ σπεύδεις ἴσως.
<eur. hel. 810> οὕτω σιδήρῳ τρωτὸν οὐκ ἔχει δέμας;
<eur. hel. 811> εἴσῃ. τὸ τολμᾶν δ' ἀδύνατ' ἀνδρὸς οὐ σοφοῦ.
<eur. hel. 812> σιγῇ παράσχω δῆτ' ἐμὰς δῆσαι χέρας;
<eur. hel. 813> ἐς ἄπορον ἥκεις: δεῖ δὲ μηχανῆς τινος.
<eur. hel. 814> δρῶντας γὰρ ἢ μὴ δρῶντας ἥδιον θανεῖν.
<eur. hel. 815> μί' ἔστιν ἐλπίς, ᾗ μόνῃ σωθεῖμεν ἄν.
<eur. hel. 816> ὠνητὸς ἢ τολμητὸς ἢ λόγων ὕπο;
<eur. hel. 817> εἰ μὴ τύραννός ς' ἐκπύθοιτ' ἀφιγμένον.
<eur. hel. 818> ἐρεῖ δὲ τίς μ'; οὐ γνώσεταί γ' ὅς εἰμ' ἐγώ.
<eur. hel. 819> ἔστ' ἔνδον αὐτῷ ξύμμαχος θεοῖς ἴση.
<eur. hel. 820> φήμη τις οἴκων ἐν μυχοῖς ἱδρυμένη;
<eur. hel. 821> οὔκ, ἀλλ' ἀδελφή: Θεονόην καλοῦσί νιν.
<eur. hel. 822> χρηστήριον μὲν τοὔνομ': ὅ τι δὲ δρᾷ φράσον.
<eur. hel. 823> πάντ' οἶδ', ἐρεῖ τε συγγόνῳ παρόντα σε.
<eur. hel. 824> θνῄσκοιμεν ἄν: λαθεῖν γὰρ οὐχ οἷόν τέ μοι.
<eur. hel. 825> ἴσως ἂν ἀναπείσαιμεν ἱκετεύοντέ νιν —
<eur. hel. 826> τί χρῆμα δρᾶσαι; τίν' ὑπάγεις μ' ἐς ἐλπίδα;
<eur. hel. 827> παρόντα γαίᾳ μὴ φράσαι σε συγγόνῳ.
<eur. hel. 828> πείσαντε δ' ἐκ γῆς διορίσαιμεν ἂν πόδα;
<eur. hel. 829> κοινῇ γ' ἐκείνῃ ῥᾳδίως, λάθρᾳ δ' ἂν οὔ.
<eur. hel. 830> σὸν ἔργον, ὡς γυναικὶ πρόσφορον γυνή.
<eur. hel. 831> ὡς οὐκ ἄχρωστα γόνατ' ἐμῶν ἕξει χερῶν.
<eur. hel. 832> φέρ', ἢν δὲ δὴ νῷν μὴ ἀποδέξηται λόγους;
<eur. hel. 833> θανῇ: γαμοῦμαι δ' ἡ τάλαιν' ἐγὼ βίᾳ.
<eur. hel. 834> προδότις ἂν εἴης: τὴν βίαν σκήψας' ἔχεις.
<eur. hel. 835> ἀλλ' ἁγνὸν ὅρκον σὸν κάρα κατώμοσα
<eur. hel. 836> τί φῄς; θανεῖσθαι; κοὔποτ' ἀλλάξεις λέχη;
<eur. hel. 837> ταὐτῷ ξίφει γε: κείσομαι δὲ σοῦ πέλας.
<eur. hel. 838> ἐπὶ τοῖσδε τοίνυν δεξιᾶς ἐμῆς θίγε.
<eur. hel. 839> ψαύω, θανόντος σοῦ τόδ' ἐκλείψειν φάος.
<eur. hel. 840> κἀγὼ στερηθεὶς σοῦ τελευτήσειν βίον.
<eur. hel. 841> πῶς οὖν θανούμεθ' ὥστε καὶ δόξαν λαβεῖν;
<eur. hel. 842> τύμβου 'πὶ νώτῳ σὲ κτανὼν ἐμὲ κτενῶ.
<eur. hel. 843> πρῶτον δ' ἀγῶνα μέγαν ἀγωνιούμεθα
<eur. hel. 844> λέκτρων ὑπὲρ σῶν. ὁ δὲ θέλων ἴτω πέλας:
<eur. hel. 845> τὸ Τρωικὸν γὰρ οὐ καταισχυνῶ κλέος
<eur. hel. 846> οὐδ' ̔Ελλάδ' ἐλθὼν λήψομαι πολὺν ψόγον,
<eur. hel. 847> ὅστις Θέτιν μὲν ἐστέρης' ̓Αχιλλέως,
<eur. hel. 848> Τελαμωνίου δ' Αἴαντος εἰσεῖδον σφαγάς,
<eur. hel. 849> τὸν Νηλέως τ' ἄπαιδα: διὰ δὲ τὴν ἐμὴν
<eur. hel. 850> οὐκ ἀξιώσω κατθανεῖν δάμαρτ' ἐγώ;
<eur. hel. 851> μάλιστά γε: εἰ γάρ εἰσιν οἱ θεοὶ σοφοί,
<eur. hel. 852> εὔψυχον ἄνδρα πολεμίων θανόνθ' ὕπο
<eur. hel. 853> κούφῃ καταμπίσχουσιν ἐν τύμβῳ χθονί,
<eur. hel. 854> κακοὺς δ' ἐφ' ἕρμα στερεὸν ἐκβάλλουσι γῆς.
<eur. hel. 855> ὦ θεοί, γενέσθω δή ποτ' εὐτυχὲς γένος
<eur. hel. 856> τὸ Ταντάλειον καὶ μεταστήτω κακῶν.
<eur. hel. 857> οἲ ἐγὼ τάλαινα: τῆς τύχης γὰρ ὧδ' ἔχω.
<eur. hel. 858> Μενέλαε, διαπεπράγμεθ': ἐκβαίνει δόμων
<eur. hel. 859> ἡ θεσπιῳδὸς Θεονόη: κτυπεῖ δόμος
<eur. hel. 860> κλῄθρων λυθέντων. φεῦγ': ἀτὰρ τί φευκτέον;
<eur. hel. 861> ἀποῦσα γάρ σε καὶ παροῦς' ἀφιγμένον
<eur. hel. 862> δεῦρ' οἶδεν: ὦ δύστηνος, ὡς ἀπωλόμην.
<eur. hel. 863> Τροίας δὲ σωθεὶς κἀπὸ βαρβάρου χθονὸς
<eur. hel. 864> ἐς βάρβαρ' ἐλθὼν φάσγαν' αὖθις ἐμπεσῇ.
<eur. hel. 865> ἡγοῦ σύ μοι φέρουσα λαμπτήρων σέλας
<eur. hel. 866> θείου δε σεμνὸν θεσμὸν αἰθέρος μυχούς,
<eur. hel. 867> ὡς πνεῦμα καθαρὸν οὐρανοῦ δεξώμεθα:
<eur. hel. 868> σὺ δ' αὖ κέλευθον εἴ τις ἔβλαψεν ποδὶ
<eur. hel. 869> στείβων ἀνοσίῳ, δὸς καθαρσίῳ φλογί,
<eur. hel. 870> κροῦσον δὲ πεύκην, ἵνα διεξέλθω, πυρός.
<eur. hel. 871> νόμον δὲ τὸν ἐμὸν θεοῖσιν ἀποδοῦσαι πάρος
<eur. hel. 872> ἐφέστιον φλόγ' ἐς δόμους κομίζετε.
<eur. hel. 873> ̔Ελένη, τί τἀμὰ — πῶς ἔχει — θεσπίσματα;
<eur. hel. 874> ἥκει πόσις σοι Μενέλεως ὅδ' ἐμφανής,
<eur. hel. 875> νεῶν στερηθεὶς τοῦ τε σοῦ μιμήματος.
<eur. hel. 876> ὦ τλῆμον, οἵους διαφυγὼν ἦλθες πόνους,
<eur. hel. 877> οὐδ' οἶσθα νόστον οἴκαδ' εἴτ' αὐτοῦ μενεῖς:
<eur. hel. 878> ἔρις γὰρ ἐν θεοῖς σύλλογός τε σοῦ πέρι
<eur. hel. 879> ἔσται πάρεδρος Ζηνὶ τῷδ' ἐν ἤματι.
<eur. hel. 880> ̔́Ηρα μέν, ἥ σοι δυσμενὴς πάροιθεν ἦν,
<eur. hel. 881> νῦν ἐστιν εὔνους κἀς πάτραν σῷσαι θέλει
<eur. hel. 882> ξὺν τῇδ', ἵν' ̔Ελλὰς τοὺς ̓Αλεξάνδρου γάμους,
<eur. hel. 883> δώρημα Κύπριδος, ψευδονυμφεύτους μάθῃ:
<eur. hel. 884> Κύπρις δὲ νόστον σὸν διαφθεῖραι θέλει,
<eur. hel. 885> ὡς μὴ 'ξελεγχθῇ μηδὲ πριαμένη φανῇ
<eur. hel. 886> τὸ κάλλος, ̔Ελένης οὕνεκ', ἀνονήτοις γάμοις.
<eur. hel. 887> τέλος δ' ἐφ' ἡμῖν, εἴθ', ἃ βούλεται Κύπρις,
<eur. hel. 888> λέξας' ἀδελφῷ ς' ἐνθάδ' ὄντα διολέσω,
<eur. hel. 889> εἴτ' αὖ μεθ' ̔́Ηρας στᾶσα σὸν σώσω βίον,
<eur. hel. 890> κρύψας' ὁμαίμον', ὅς με προστάσσει τάδε
<eur. hel. 891> εἰπεῖν, ὅταν γῆν τήνδε νοστήσας τύχῃς
<eur. hel. 892> τίς εἶς' ἀδελφῷ τόνδε σημανῶν ἐμῷ
<eur. hel. 893> παρόνθ', ὅπως ἂν τοὐμὸν ἀσφαλῶς ἔχῃ;
<eur. hel. 894> ὦ παρθέν', ἱκέτις ἀμφὶ σὸν πίτνω γόνυ
<eur. hel. 895> καὶ προσκαθίζω θᾶκον οὐκ εὐδαίμονα
<eur. hel. 896> ὑπέρ τ' ἐμαυτῆς τοῦδέ θ', ὃν μόλις ποτὲ
<eur. hel. 897> λαβοῦς' ἐπ' ἀκμῆς εἰμι κατθανόντ' ἰδεῖν:
<eur. hel. 898> μή μοι κατείπῃς σῷ κασιγνήτῳ πόσιν
<eur. hel. 899> τόνδ' εἰς ἐμὰς ἥκοντα φιλτάτας χέρας,
<eur. hel. 900> σῷσον δέ, λίσσομαί σε: συγγόνῳ δὲ σῷ
<eur. hel. 901> τὴν εὐσέβειαν μὴ προδῷς τὴν σήν ποτε,
<eur. hel. 902> χάριτας πονηρὰς κἀδίκους ὠνουμένη.
<eur. hel. 903> μισεῖ γὰρ ὁ θεὸς τὴν βίαν, τὰ κτητὰ δὲ
<eur. hel. 904> κτᾶσθαι κελεύει πάντας οὐκ ἐς ἁρπαγάς.
<eur. hel. 905> ἐατέος δ' ὁ πλοῦτος ἄδικός τις ὤν.
<eur. hel. 906> κοινὸς γάρ ἐστιν οὐρανὸς πᾶσιν βροτοῖς
<eur. hel. 907> καὶ γαῖ', ἐν ᾗ χρὴ δώματ' ἀναπληρουμένους
<eur. hel. 908> τἀλλότρια μὴ σχεῖν μηδ' ἀφαιρεῖσθαι βίᾳ.
<eur. hel. 909> ἡμᾶς δὲ καιρίως μέν, ἀθλίως δ' ἐμοί,
<eur. hel. 910> ̔Ερμῆς ἔδωκε πατρὶ σῷ σῴζειν πόσει
<eur. hel. 911> τῷδ' ὃς πάρεστι κἀπολάζυσθαι θέλει.
<eur. hel. 912> πῶς οὖν θανὼν ἂν ἀπολάβοι; κεῖνος δὲ πῶς
<eur. hel. 913> τὰ ζῶντα τοῖς θανοῦσιν ἀποδοίη ποτ' ἄν;
<eur. hel. 914> ἤδη τὰ τοῦ θεοῦ καὶ τὰ τοῦ πατρὸς σκόπει:
<eur. hel. 915> πότερον ὁ δαίμων χὡ θανὼν τὰ τῶν πέλας
<eur. hel. 916> βούλοιντ' ἂν ἢ οὐ βούλοιντ' ἂν ἀποδοῦναι πάλιν;
<eur. hel. 917> δοκῶ μέν. οὔκουν χρή σε συγγόνῳ πλέον
<eur. hel. 918> νέμειν ματαίῳ μᾶλλον ἢ χρηστῷ πατρί.
<eur. hel. 919> εἰ δ' οὖσα μάντις καὶ τὰ θεῖ' ἡγουμένη
<eur. hel. 920> τὸ μὲν δίκαιον τοῦ πατρὸς διαφθερεῖς,
<eur. hel. 921> τῷ δ' οὐ δικαίῳ συγγόνῳ σώσεις χάριν,
<eur. hel. 922> αἰσχρὸν τὰ μέν σε θεῖα πάντ' ἐξειδέναι,
<eur. hel. 923> τά τ' ὄντα καὶ μέλλοντα, τὰ δὲ δίκαια μή.
<eur. hel. 924> τήν τ' ἀθλίαν ἔμ', οἷσιν ἔγκειμαι κακοῖς,
<eur. hel. 925> ῥῦσαι, πάρεργον δοῦσα τοῦτο τῆς τύχης:
<eur. hel. 926> ̔Ελένην γὰρ οὐδεὶς ὅστις οὐ στυγεῖ βροτῶν:
<eur. hel. 927> ἣ κλῄζομαι καθ' ̔Ελλάδ' ὡς προδοῦς' ἐμὸν
<eur. hel. 928> πόσιν Φρυγῶν ᾤκησα πολυχρύσους δόμους.
<eur. hel. 929> ἢν δ' ̔Ελλάδ' ἔλθω κἀπιβῶ Σπάρτης πάλιν,
<eur. hel. 930> κλύοντες εἰσιδόντες ὡς τέχναις θεῶν
<eur. hel. 931> ὤλοντ', ἐγὼ δὲ προδότις οὐκ ἄρ' ἦ φίλων,
<eur. hel. 932> πάλιν μ' ἀνάξους' ἐς τὸ σῶφρον αὖθις αὖ,
<eur. hel. 933> ἑδνώσομαί τε θυγατέρ', ἣν οὐδεὶς γαμεῖ,
<eur. hel. 934> τὴν δ' ἐνθάδ' ἐκλιποῦς' ἀλητείαν πικρὰν
<eur. hel. 935> ὄντων ἐν οἴκοις χρημάτων ὀνήσομαι.
<eur. hel. 936> κεἰ μὲν θανὼν ὅδ' ἐν πυρᾷ κατεσφάγη,
<eur. hel. 937> πρόσω σφ' ἀπόντα δακρύοις ἂν ἠγάπων:
<eur. hel. 938> νῦν δ' ὄντα καὶ σωθέντ' ἀφαιρεθήσομαι;
<eur. hel. 939> μὴ δῆτα, παρθέν', ἀλλά ς' ἱκετεύω τόδε:
<eur. hel. 940> δὸς τὴν χάριν μοι τήνδε καὶ μιμοῦ τρόπους
<eur. hel. 941> πατρὸς δικαίου: παισὶ γὰρ κλέος τόδε
<eur. hel. 942> κάλλιστον, ὅστις ἐκ πατρὸς χρηστοῦ γεγὼς
<eur. hel. 943> ἐς ταὐτὸν ἦλθε τοῖς τεκοῦσι τοὺς τρόπους.
<eur. hel. 944> οἰκτρὸν μὲν οἱ παρόντες ἐν μέσῳ λόγοι,
<eur. hel. 945> οἰκτρὰ δὲ καὶ σύ. τοὺς δὲ Μενέλεω ποθῶ
<eur. hel. 946> λόγους ἀκοῦσαι τίνας ἐρεῖ ψυχῆς πέρι.
<eur. hel. 947> ἐγὼ σὸν οὔτ' ἂν προσπεσεῖν τλαίην γόνυ
<eur. hel. 948> οὔτ' ἂν δακρῦσαι βλέφαρα: τὴν Τροίαν γὰρ ἂν
<eur. hel. 949> δειλοὶ γενόμενοι πλεῖστον αἰσχύνοιμεν ἄν.
<eur. hel. 950> καίτοι λέγουσιν ὡς πρὸς ἀνδρὸς εὐγενοῦς
<eur. hel. 951> ἐν ξυμφοραῖσι δάκρυ' ἀπ' ὀφθαλμῶν βαλεῖν.
<eur. hel. 952> ἀλλ' οὐχὶ τοῦτο τὸ καλόν, εἰ καλὸν τόδε,
<eur. hel. 953> αἱρήσομαι 'γὼ πρόσθε τῆς εὐψυχίας.
<eur. hel. 954> ἀλλ', εἰ μὲν ἄνδρα σοι δοκεῖ σῷσαι ξένον
<eur. hel. 955> ζητοῦντά γ' ὀρθῶς ἀπολαβεῖν δάμαρτ' ἐμήν,
<eur. hel. 956> ἀπόδος τε καὶ πρὸς σῷσον: εἰ δὲ μὴ δοκεῖ,
<eur. hel. 957> ἐγὼ μὲν οὐ νῦν πρῶτον ἀλλὰ πολλάκις
<eur. hel. 958> ἄθλιος ἂν εἴην, σὺ δὲ γυνὴ κακὴ φανῇ.
<eur. hel. 959> ἃ δ' ἄξι' ἡμῶν καὶ δίκαι' ἡγούμεθα
<eur. hel. 960> καὶ σῆς μάλιστα καρδίας ἀνθάψεται,
<eur. hel. 961> λέξω τάδ' ἀμφὶ μνῆμα σοῦ πατρὸς πόθῳ:
<eur. hel. 962> ὦ γέρον, ὃς οἰκεῖς τόνδε λάινον τάφον,
<eur. hel. 963> ἀπόδος, ἀπαιτῶ τὴν ἐμὴν δάμαρτά σε,
<eur. hel. 964> ἣν Ζεὺς ἔπεμψε δεῦρό σοι σῴζειν ἐμοί.
<eur. hel. 965> οἶδ' οὕνεκ' ἡμῖν οὔποτ' ἀποδώσεις θανών:
<eur. hel. 966> ἀλλ' ἥδε πατέρα νέρθεν ἀνακαλούμενον
<eur. hel. 967> οὐκ ἀξιώσει τὸν πρὶν εὐκλεέστατον
<eur. hel. 968> κακῶς ἀκοῦσαι: κυρία γάρ ἐστι νῦν.
<eur. hel. 969> ὦ νέρτερ' ̔́Αιδη, καὶ σὲ σύμμαχον καλῶ,
<eur. hel. 970> ὃς πόλλ' ἐδέξω τῆσδ' ἕκατι σώματα
<eur. hel. 971> πεσόντα τὠμῷ φασγάνῳ, μισθὸν δ' ἔχεις:
<eur. hel. 972> ἢ νῦν ἐκείνους ἀπόδος ἐμψύχους πάλιν,
<eur. hel. 973> ἢ τήνδε πατρὸς εὐσεβοῦς ἀνάγκασον
<eur. hel. 974> κρείσσω φανεῖσαν τἀμά γ' ἀποδοῦναι λέχη.
<eur. hel. 975> εἰ δ' ἐμὲ γυναῖκα τὴν ἐμὴν συλήσετε,
<eur. hel. 976> ἅ σοι παρέλιπεν ἥδε τῶν λόγων, φράσω.
<eur. hel. 977> ὅρκοις κεκλῄμεθ', ὡς μάθῃς, ὦ παρθένε,
<eur. hel. 978> πρῶτον μὲν ἐλθεῖν διὰ μάχης σῷ συγγόνῳ
<eur. hel. 979> κἀκεῖνον ἢ 'μὲ δεῖ θανεῖν: ἁπλοῦς λόγος.
<eur. hel. 980> ἢν δ' ἐς μὲν ἀλκὴν μὴ πόδ' ἀντιθῇ ποδί,
<eur. hel. 981> λιμῷ δὲ θηρᾷ τύμβον ἱκετεύοντε νώ,
<eur. hel. 982> κτανεῖν δέδοκται τήνδε μοι κἄπειτ' ἐμὸν
<eur. hel. 983> πρὸς ἧπαρ ὦσαι δίστομον ξίφος τόδε
<eur. hel. 984> τύμβου 'πὶ νώτοις τοῦδ', ἵν' αἵματος ῥοαὶ
<eur. hel. 985> τάφου καταστάζωσι: κεισόμεσθα δὲ
<eur. hel. 986> νεκρὼ δύ' ἑξῆς τῷδ' ἐπὶ ξεστῷ τάφῳ,
<eur. hel. 987> ἀθάνατον ἄλγος σοί, ψόγος δὲ σῷ πατρί.
<eur. hel. 988> οὐ γὰρ γαμεῖ τήνδ' οὔτε σύγγονος σέθεν
<eur. hel. 989> οὔτ' ἄλλος οὐδείς: ἀλλ' ἐγώ σφ' ἀπάξομαι,
<eur. hel. 990> εἰ μὴ πρὸς οἴκους δυνάμεθ', ἀλλὰ πρὸς νεκρούς.
<eur. hel. 991> τί ταῦτα; δακρύοις ἐς τὸ θῆλυ τρεπόμενος
<eur. hel. 992> ἐλεινὸς ἦν ἂν μᾶλλον ἢ δραστήριος.
<eur. hel. 993> κτεῖν', εἰ δοκεῖ σοι: δυσκλεᾶς γὰρ οὐ κτενεῖς:
<eur. hel. 994> μᾶλλόν γε μέντοι τοῖς ἐμοῖς πείθου λόγοις,
<eur. hel. 995> ἵν' ᾖς δικαία καὶ δάμαρτ' ἐγὼ λάβω.
<eur. hel. 996> ἐν σοὶ βραβεύειν, ὦ νεᾶνι, τοὺς λόγους:
<eur. hel. 997> οὕτω δὲ κρῖνον, ὡς ἅπασιν ἁνδάνῃς.
<eur. hel. 998> ἐγὼ πέφυκά τ' εὐσεβεῖν καὶ βούλομαι,
<eur. hel. 999> φιλῶ τ' ἐμαυτήν, καὶ κλέος τοὐμοῦ πατρὸς
<eur. hel. 1000> οὐκ ἂν μιάναιμ', οὐδὲ συγγόνῳ χάριν
<eur. hel. 1001> δοίην ἂν ἐξ ἧς δυσκλεὴς φανήσομαι.
<eur. hel. 1002> ἔνεστι δ' ἱερὸν τῆς δίκης ἐμοὶ μέγα
<eur. hel. 1003> ἐν τῇ φύσει: καὶ τοῦτο Νηρέως πάρα
<eur. hel. 1004> ἔχουσα σῴζειν, Μενέλεως, πειράσομαι.
<eur. hel. 1005> ̔́Ηρᾳ δ', ἐπείπερ βούλεταί ς' εὐεργετεῖν,
<eur. hel. 1006> ἐς ταὐτὸν οἴσω ψῆφον: ἡ Κύπρις δ' ἐμοὶ
<eur. hel. 1007> ἵλεως μὲν εἴη, ξυμβέβηκε δ' οὐδαμοῦ:
<eur. hel. 1008> πειράσομαι δὲ παρθένος μένειν ἀεί.
<eur. hel. 1009> ἃ δ' ἀμφὶ τύμβῳ τῷδ' ὀνειδίζεις πατρί,
<eur. hel. 1010> ἡμῖν ὅδ' αὑτὸς μῦθος. ἀδικοίημεν ἄν,
<eur. hel. 1011> εἰ μὴ ἀποδώσω: καὶ γὰρ ἂν κεῖνος βλέπων
<eur. hel. 1012> ἀπέδωκεν ἂν σοὶ τήνδ' ἔχειν, ταύτῃ δὲ σέ.
<eur. hel. 1013> καὶ γὰρ τίσις τῶνδ' ἐστὶ τοῖς τε νερτέροις
<eur. hel. 1014> καὶ τοῖς ἄνωθεν πᾶσιν ἀνθρώποις: ὁ νοῦς
<eur. hel. 1015> τῶν κατθανόντων ζῇ μὲν οὔ, γνώμην δ' ἔχει
<eur. hel. 1016> ἀθάνατον εἰς ἀθάνατον αἰθέρ' ἐμπεσών.
<eur. hel. 1017> ὡς οὖν παραινῶ μὴ μακράν, σιγήσομαι
<eur. hel. 1018> ἅ μου καθικετεύσατ', οὐδὲ μωρίᾳ
<eur. hel. 1019> ξύμβουλος ἔσομαι τῇ κασιγνήτου ποτέ.
<eur. hel. 1020> εὐεργετῶ γὰρ κεῖνον οὐ δοκοῦς' ὅμως,
<eur. hel. 1021> ἐκ δυσσεβείας ὅσιον εἰ τίθημί νιν.
<eur. hel. 1022> αὐτοὶ μὲν οὖν ὁδόν τιν' ἐξευρίσκετε,
<eur. hel. 1023> ἐγὼ δ' ἀποστᾶς' ἐκποδὼν σιγήσομαι.
<eur. hel. 1024> ἐκ τῶν θεῶν δ' ἄρχεσθε χἱκετεύετε
<eur. hel. 1025> τὴν μέν ς' ἐᾶσαι πατρίδα νοστῆσαι Κύπριν,
<eur. hel. 1026> ̔́Ηρας δὲ τὴν ἔννοιαν ἐν ταὐτῷ μένειν
<eur. hel. 1027> ἣν ἐς σὲ καὶ σὸν πόσιν ἔχει σωτηρίας.
<eur. hel. 1028> σὺ δ', ὦ θανών μοι πάτερ, ὅσον γ' ἐγὼ σθένω,
<eur. hel. 1029> οὔποτε κεκλήσῃ δυσσεβὴς ἀντ' εὐσεβοῦς.
<eur. hel. 1030> οὐδείς ποτ' εὐτύχησεν ἔκδικος γεγώς,
<eur. hel. 1031> ἐν τῷ δικαίῳ δ' ἐλπίδες σωτηρίας.
<eur. hel. 1032> Μενέλαε, πρὸς μὲν παρθένου σεσῴσμεθα:
<eur. hel. 1033> τοὐνθένδε δὴ σὲ τοὺς λόγους φέροντα χρὴ
<eur. hel. 1034> κοινὴν ξυνάπτειν μηχανὴν σωτηρίας.
<eur. hel. 1035> ἄκουε δή νυν: χρόνιος εἶ κατὰ στέγας
<eur. hel. 1036> καὶ συντέθραψαι προσπόλοισι βασιλέως.
<eur. hel. 1037> τί τοῦτ' ἔλεξας; ἐσφέρεις γὰρ ἐλπίδας
<eur. hel. 1038> ὡς δή τι δράσων χρηστὸν ἐς κοινόν γε νῷν.
<eur. hel. 1039> πείσειας ἄν τιν' οἵτινες τετραζύγων
<eur. hel. 1040> ὄχων ἀνάσσους', ὥστε νῷν δοῦναι δίφρους;
<eur. hel. 1041> πείσαιμ' ἄν: ἀλλὰ τίνα φυγὴν φευξούμεθα
<eur. hel. 1042> πεδίων ἄπειροι βαρβάρου τ' ὄντες χθονός;
<eur. hel. 1043> ἀδύνατον εἶπας. φέρε, τί δ', εἰ κρυφθεὶς δόμοις
<eur. hel. 1044> κτάνοιμ' ἄνακτα τῷδε διστόμῳ ξίφει;
<eur. hel. 1045> οὐκ ἄν ς' ἀνάσχοιτ' οὐδὲ σιγήσειεν ἂν
<eur. hel. 1046> μέλλοντ' ἀδελφὴ σύγγονον κατακτενεῖν.
<eur. hel. 1047> ἀλλ' οὐδὲ μὴν ναῦς ἔστιν ᾗ σωθεῖμεν ἂν
<eur. hel. 1048> φεύγοντες: ἣν γὰρ εἴχομεν θάλασς' ἔχει.
<eur. hel. 1049> ἄκουσον, ἤν τι καὶ γυνὴ λέξῃ σοφόν.
<eur. hel. 1050> βούλῃ λέγεσθαι, μὴ θανών, λόγῳ θανεῖν;
<eur. hel. 1051> κακὸς μὲν ὄρνις: εἰ δὲ κερδανῶ, λέγειν
<eur. hel. 1052> ἕτοιμός εἰμι μὴ θανὼν λόγῳ θανεῖν.
<eur. hel. 1053> καὶ μὴν γυναικείοις ς' ἂν οἰκτισαίμεθα
<eur. hel. 1054> κουραῖσι καὶ θρήνοισι πρὸς τὸν ἀνόσιον.
<eur. hel. 1055> σωτηρίας δὲ τοῦτ' ἔχει τί νῷν ἄκος;
<eur. hel. 1056> παλαιότης γὰρ τῷ λόγῳ γ' ἔνεστί τις.
<eur. hel. 1057> ὡς δὴ θανόντα ς' ἐνάλιον κενῷ τάφῳ
<eur. hel. 1058> θάψαι τύραννον τῆσδε γῆς αἰτήσομαι.
<eur. hel. 1059> καὶ δὴ παρεῖκεν: εἶτα πῶς ἄνευ νεὼς
<eur. hel. 1060> σωθησόμεσθα κενοταφοῦντ' ἐμὸν δέμας;
<eur. hel. 1061> δοῦναι κελεύσω πορθμίδ', ᾗ καθήσομαι
<eur. hel. 1062> κόσμον τάφῳ σῷ πελαγίους ἐς ἀγκάλας.
<eur. hel. 1063> ὡς εὖ τόδ' εἶπας πλὴν ἕν: εἰ χέρσῳ ταφὰς
<eur. hel. 1064> θεῖναι κελεύσει ς', οὐδὲν ἡ σκῆψις φέρει.
<eur. hel. 1065> ἀλλ' οὐ νομίζειν φήσομεν καθ' ̔Ελλάδα
<eur. hel. 1066> χέρσῳ καλύπτειν τοὺς θανόντας ἐναλίους.
<eur. hel. 1067> τοῦτ' αὖ κατορθοῖς: εἶτ' ἐγὼ συμπλεύσομαι
<eur. hel. 1068> καὶ συγκαθήσω κόσμον ἐν ταὐτῷ σκάφει.
<eur. hel. 1069> σὲ καὶ παρεῖναι δεῖ μάλιστα τούς τε σοὺς
<eur. hel. 1070> πλωτῆρας οἵπερ ἔφυγον ἐκ ναυαγίας.
<eur. hel. 1071> καὶ μὴν ἐάνπερ ναῦν ἐπ' ἀγκύρας λάβω,
<eur. hel. 1072> ἀνὴρ παρ' ἄνδρα στήσεται ξιφηφόρος.
<eur. hel. 1073> σὲ χρὴ βραβεύειν πάντα: πόμπιμοι μόνον
<eur. hel. 1074> λαίφει πνοαὶ γένοιντο καὶ νεὼς δρόμος.
<eur. hel. 1075> ἔσται: πόνους γὰρ δαίμονες παύσουσί μου.
<eur. hel. 1076> ἀτὰρ θανόντα τοῦ μ' ἐρεῖς πεπυσμένη;
<eur. hel. 1077> σοῦ: καὶ μόνος γε φάσκε διαφυγεῖν μόρον
<eur. hel. 1078> ̓Ατρέως πλέων σὺν παιδὶ καὶ θανόνθ' ὁρᾶν.
<eur. hel. 1079> καὶ μὴν τάδ' ἀμφίβληστρα σώματος ῥάκη
<eur. hel. 1080> ξυμμαρτυρήσει ναυτικῶν ἐρειπίων.
<eur. hel. 1081> ἐς καιρὸν ἦλθε, τότε δ' ἄκαιρ' ἀπώλλυτο:
<eur. hel. 1082> τὸ δ' ἄθλιον κεῖν' εὐτυχὲς τάχ' ἂν πέσοι.
<eur. hel. 1083> πότερα δ' ἐς οἴκους σοὶ συνεισελθεῖν με χρὴ
<eur. hel. 1084> ἢ πρὸς τάφῳ τῷδ' ἥσυχοι καθώμεθα;
<eur. hel. 1085> αὐτοῦ μέν': ἢν γὰρ καί τι πλημμελές σε δρᾷ,
<eur. hel. 1086> τάφος ς' ὅδ' ἂν ῥύσαιτο φάσγανόν τε σόν.
<eur. hel. 1087> ἐγὼ δ' ἐς οἴκους βᾶσα βοστρύχους τεμῶ
<eur. hel. 1088> πέπλων τε λευκῶν μέλανας ἀνταλλάξομαι
<eur. hel. 1089> παρῇδί τ' ὄνυχα φόνιον ἐμβαλῶ χροός.
<eur. hel. 1090> μέγας γὰρ ἁγών, καὶ βλέπω δύο ῥοπάς:
<eur. hel. 1091> ἢ γὰρ θανεῖν δεῖ μ', ἢν ἁλῶ τεχνωμένη,
<eur. hel. 1092> ἢ πατρίδα τ' ἐλθεῖν καὶ σὸν ἐκσῷσαι δέμας.
<eur. hel. 1093> ὦ πότνι' ἣ Δίοισιν ἐν λέκτροις πίτνεις
<eur. hel. 1094> ̔́Ηρα, δύ' οἰκτρὼ φῶτ' ἀνάψυξον πόνων,
<eur. hel. 1095> αἰτούμεθ' ὀρθὰς ὠλένας πρὸς οὐρανὸν
<eur. hel. 1096> ῥίπτονθ', ἵν' οἰκεῖς ἀστέρων ποικίλματα.
<eur. hel. 1097> σύ θ', ἣ 'πὶ τὠμῷ κάλλος ἐκτήσω γάμῳ,
<eur. hel. 1098> κόρη Διώνης Κύπρι, μή μ' ἐξεργάσῃ.
<eur. hel. 1099> ἅλις δὲ λύμης ἥν μ' ἐλυμήνω πάρος
<eur. hel. 1100> τοὔνομα παρασχοῦς', οὐ τὸ σῶμ', ἐν βαρβάροις.
<eur. hel. 1101> θανεῖν δ' ἔασόν μ', εἰ κατακτεῖναι θέλεις,
<eur. hel. 1102> ἐν γῇ πατρῴᾳ. τί ποτ' ἄπληστος εἶ κακῶν,
<eur. hel. 1103> ἔρωτας ἀπάτας δόλιά τ' ἐξευρήματα
<eur. hel. 1104> ἀσκοῦσα φίλτρα θ' αἱματηρὰ δωμάτων;
<eur. hel. 1105> εἰ δ' ἦσθα μετρία, τἄλλα γ' ἡδίστη θεῶν
<eur. hel. 1106> πέφυκας ἀνθρώποισιν: οὐκ ἄλλως λέγω.
<eur. hel. 1107> σὲ τὰν ἐναύλοις ὑπὸ δενδροκόμοις
<eur. hel. 1108> μουσεῖα καὶ θάκους ἐνί-
<eur. hel. 1109> ζουσαν ἀναβοάσω,
<eur. hel. 1110> σὲ τὰν ἀοιδοτάταν ὄρνιθα μελῳδὸν
<eur. hel. 1110> ἀηδόνα δακρυόεσσαν,
<eur. hel. 1111> ἔλθ' ὦ διὰ ξουθᾶν
<eur. hel. 1112> γενύων ἐλελιζομένα
<eur. hel. 1113> θρήνων ἐμοὶ ξυνεργός,
<eur. hel. 1114> ̔Ελένας μελέας πόνους
<eur. hel. 1115> τὸν ̓Ιλιάδων τ' ἀει
<eur. hel. 1115> δούσᾳ δακρυόεντα πότμον
<eur. hel. 1116> ̓Αχαιῶν ὑπὸ λόγχαις:
<eur. hel. 1117> ὅτ' ἔδραμε ῥόθια πεδία βαρβάρῳ πλάτᾳ
<eur. hel. 1118> ὅτ' ἔμολεν ἔμολε, μέλεα Πριαμίδαις ἄγων
<eur. hel. 1119> Λακεδαίμονος ἄπο λέχεα
<eur. hel. 1120> σέθεν, ὦ ̔Ελένα, Πάρις αἰνόγαμος
<eur. hel. 1121> πομπαῖσιν ̓Αφροδίτας.
<eur. hel. 1122> πολλοὶ δ' ̓Αχαιῶν δορὶ καὶ πετρίναις
<eur. hel. 1123> ῥιπαῖσιν ἐκπνεύσαντες ̔́Αι-
<eur. hel. 1124> δαν μέλεον ἔχουσιν,
<eur. hel. 1125> ταλαινᾶν ἀλόχων κείραντες ἔθειραν:
<eur. hel. 1125> ἄνυμφα δὲ μέλαθρα κεῖται:
<eur. hel. 1126> πολλοὺς δὲ πυρσεύσας
<eur. hel. 1127> φλογερὸν σέλας ἀμφιρύταν
<eur. hel. 1128> Εὔβοιαν εἷλ' ̓Αχαιῶν
<eur. hel. 1129> μονόκωπος ἀνήρ, πέτραις
<eur. hel. 1130> Καφηρίσιν ἐμβαλὼν
<eur. hel. 1130> Αἰγαίαις τ' ἐνάλοις δόλιον
<eur. hel. 1131> ἀκταῖς ἀστέρα λάμψας.
<eur. hel. 1132> ἀλίμενα δ' ὄρεα Μάλεα χειμάτων πνοᾷ,
<eur. hel. 1133> ὅτ' ἔσυτο πατρίδος ἀποπρό, βαρβάρου στολᾶς
<eur. hel. 1134> γέρας, οὐ γέρας ἀλλ' ἔριν,
<eur. hel. 1135> Δαναῶν Μενέλας ἐπὶ ναυσὶν ἄγων,
<eur. hel. 1136> εἴδωλον ἱερὸν ̔́Ηρας.
<eur. hel. 1137> ὅ τι θεὸς ἢ μὴ θεὸς ἢ τὸ μέσον,
<eur. hel. 1138> τίς φης' ἐρευνήσας βροτῶν
<eur. hel. 1139> μακρότατον πέρας εὑρεῖν
<eur. hel. 1140> ὃς τὰ θεῶν ἐσορᾷ
<eur. hel. 1141> δεῦρο καὶ αὖθις ἐκεῖσε
<eur. hel. 1142> καὶ πάλιν ἀντιλόγοις
<eur. hel. 1143> πηδῶντ' ἀνελπίστοις τύχαις;
<eur. hel. 1144> σὺ Διὸς ἔφυς, ὦ ̔Ελένα, θυγάτηρ:
<eur. hel. 1145> πτανὸς γὰρ ἐν κόλποις σε Λή-
<eur. hel. 1146> δας ἐτέκνωσε πατήρ.
<eur. hel. 1147> κᾆτ' ἰαχήθης καθ' ̔Ελλανίαν
<eur. hel. 1148> προδότις ἄπιστος ἄδικος ἄθεος: οὐδ' ἔχω
<eur. hel. 1149> τί τὸ σαφὲς ἔτι ποτ' ἐν βροτοῖς:
<eur. hel. 1150> τὸ τῶν θεῶν δ' ἔπος ἀλαθὲς ηὗρον.
<eur. hel. 1151> ἄφρονες ὅσοι τὰς ἀρετὰς πολέμῳ
<eur. hel. 1152> λόγχαισί τ' ἀλκαίου δορὸς
<eur. hel. 1153> κτᾶσθε, πόνους ἀμαθῶς θνα-
<eur. hel. 1154> τῶν καταπαυόμενοι:
<eur. hel. 1155> εἰ γὰρ ἅμιλλα κρινεῖ νιν
<eur. hel. 1156> αἵματος, οὔποτ' ἔρις
<eur. hel. 1157> λείψει κατ' ἀνθρώπων πόλεις:
<eur. hel. 1158> ᾇ Πριαμίδος γᾶς ἔλαχον θαλάμους,
<eur. hel. 1159> ἐξὸν διορθῶσαι λόγοις
<eur. hel. 1160> σὰν ἔριν, ὦ ̔Ελένα.
<eur. hel. 1161> νῦν δ' οἳ μὲν ̔́Αιδᾳ μέλονται κάτω,
<eur. hel. 1162> τείχεα δὲ φλογμὸς ὥστε Διός ἐπέσυτο φλόξ,
<eur. hel. 1163> ἐπὶ δὲ πάθεα πάθεσι φέρεις
<eur. hel. 1164> † ἀθλίοις συμφοραῖς αἰλίνοις. †
<eur. hel. 1165> ὦ χαῖρε, πατρὸς μνῆμ': ἐπ' ἐξόδοισι γὰρ
<eur. hel. 1166> ἔθαψα, Πρωτεῦ, ς' ἕνεκ' ἐμῆς προσρήσεως:
<eur. hel. 1167> ἀεὶ δέ ς' ἐξιών τε κἀσιὼν δόμους
<eur. hel. 1168> Θεοκλύμενος παῖς ὅδε προσεννέπει, πάτερ.
<eur. hel. 1169> ὑμεῖς μὲν οὖν κύνας τε καὶ θηρῶν βρόχους,
<eur. hel. 1170> δμῶες, κομίζετ' ἐς δόμους τυραννικούς:
<eur. hel. 1171> ἐγὼ δ' ἐμαυτὸν πόλλ' ἐλοιδόρησα δή:
<eur. hel. 1172> οὐ γάρ τι θανάτῳ τοὺς κακοὺς κολάζομεν;
<eur. hel. 1173> καὶ νῦν πέπυσμαι φανερὸν ̔Ελλήνων τινὰ
<eur. hel. 1174> ἐς γῆν ἀφῖχθαι καὶ λεληθέναι σκοπούς,
<eur. hel. 1175> ἤτοι κατόπτην ἢ κλοπαῖς θηρώμενον
<eur. hel. 1176> ̔Ελένην: θανεῖται δ', ἤν γε δὴ ληφθῇ μόνον.
<eur. hel. 1177> ἔα:
<eur. hel. 1178> ἀλλ', ὡς ἔοικε, πάντα διαπεπραγμένα
<eur. hel. 1179> ηὕρηκα: τύμβου γὰρ κενὰς λιποῦς' ἕδρας
<eur. hel. 1180> ἡ Τυνδαρὶς παῖς ἐκπεπόρθμευται χθονός.
<eur. hel. 1180> ὠή, χαλᾶτε κλῇθρα: λύεθ' ἱππικὰ
<eur. hel. 1181> φάτνης, ὀπαδοί, κἀκκομίζεθ' ἅρματα,
<eur. hel. 1182> ὡς ἂν πόνου γ' ἕκατι μὴ λάθῃ με γῆς
<eur. hel. 1183> τῆσδ' ἐκκομισθεῖς' ἄλοχος, ἧς ἐφίεμαι. —
<eur. hel. 1184> ἐπίσχετ': εἰσορῶ γὰρ οὓς διώκομεν
<eur. hel. 1185> παρόντας ἐν δόμοισι κοὐ πεφευγότας.
<eur. hel. 1186> αὕτη, τί πέπλους μέλανας ἐξήψω χροὸς
<eur. hel. 1187> λευκῶν ἀμείψας' ἔκ τε κρατὸς εὐγενοῦς
<eur. hel. 1188> κόμας σίδηρον ἐμβαλοῦς' ἀπέθρισας
<eur. hel. 1189> χλωροῖς τε τέγγεις δάκρυσι σὴν παρηίδα
<eur. hel. 1190> κλαίουσα; πότερον ἐννύχοις πεπεισμένη
<eur. hel. 1191> στένεις ὀνείροις, ἢ φάτιν τιν' οἴκοθεν
<eur. hel. 1192> κλύουσα λύπῃ σὰς διέφθαρσαι φρένας;
<eur. hel. 1193> ὦ δέσποτ' — ἤδη γὰρ τόδ' ὀνομάζω ς' ἔπος —
<eur. hel. 1194> ὄλωλα: φροῦδα τἀμὰ κοὐδέν εἰμ' ἔτι.
<eur. hel. 1195> ἐν τῷ δὲ κεῖσαι συμφορᾶς; τίς ἡ τύχη;
<eur. hel. 1196> Μενέλαος — οἴμοι, πῶς φράσω; — τέθνηκέ μοι.
<eur. hel. 1197> οὐδέν τι χαίρω σοῖς λόγοις, τὰ δ' εὐτυχῶ.
<eur. hel. 1198> πῶς δ' οἶσθα; μῶν σοι Θεονόη λέγει τάδε;
<eur. hel. 1199> κείνη τε φησὶν ὅ τε παρὼν ὅτ' ὤλλυτο.
<eur. hel. 1200> ἥκει γὰρ ὅστις καὶ τάδ' ἀγγέλλει σαφῆ;
<eur. hel. 1201> ἥκει: μόλοι γὰρ οἷ σφ' ἐγὼ χρῄζω μολεῖν.
<eur. hel. 1202> τίς ἐστι; ποῦ 'στιν; ἵνα σαφέστερον μάθω.
<eur. hel. 1203> ὅδ' ὃς κάθηται τῷδ' ὑποπτήξας τάφῳ.
<eur. hel. 1204> ̓́Απολλον, ὡς ἐσθῆτι δυσμόρφῳ πρέπει.
<eur. hel. 1205> οἴμοι, δοκῶ μὲν κἀμὸν ὧδ' ἔχειν πόσιν.
<eur. hel. 1206> ποδαπὸς δ' ὅδ' ἁνὴρ καὶ πόθεν κατέσχε γῆν;
<eur. hel. 1207> ̔́Ελλην, ̓Αχαιῶν εἷς ἐμῷ σύμπλους πόσει.
<eur. hel. 1208> θανάτῳ δὲ ποίῳ φησὶ Μενέλεων θανεῖν;
<eur. hel. 1209> οἰκτρόταθ', ὑγροῖσιν ἐν κλυδωνίοις ἁλός.
<eur. hel. 1210> ποῦ βαρβάροισι πελάγεσιν ναυσθλούμενον;
<eur. hel. 1211> Λιβύης ἀλιμένοις ἐκπεσόντα πρὸς πέτραις.
<eur. hel. 1212> καὶ πῶς ὅδ' οὐκ ὄλωλε κοινωνῶν πλάτης;
<eur. hel. 1213> ἐσθλῶν κακίους ἐνίοτ' εὐτυχέστεροι.
<eur. hel. 1214> λιπὼν δὲ ναὸς ποῦ πάρεστιν ἔκβολα;
<eur. hel. 1215> ὅπου κακῶς ὄλοιτο, Μενέλεως δὲ μή.
<eur. hel. 1216> ὄλωλ' ἐκεῖνος. ἦλθε δ' ἐν ποίῳ σκάφει;
<eur. hel. 1217> ναῦταί σφ' ἀνείλοντ' ἐντυχόντες, ὡς λέγει.
<eur. hel. 1218> ποῦ δὴ τὸ πεμφθὲν ἀντὶ σοῦ Τροίᾳ κακόν;
<eur. hel. 1219> νεφέλης λέγεις ἄγαλμα; ἐς αἰθέρ' οἴχεται.
<eur. hel. 1220> ὦ Πρίαμε καὶ γῆ Τρῳάς, ὡς ἔρρεις μάτην.
<eur. hel. 1221> κἀγὼ μετέσχον Πριαμίδαις δυσπραξίας.
<eur. hel. 1222> πόσιν δ' ἄθαπτον ἔλιπεν ἢ κρύπτει χθονί;
<eur. hel. 1223> ἄθαπτον: οἲ ἐγὼ τῶν ἐμῶν τλήμων κακῶν.
<eur. hel. 1224> τῶνδ' οὕνεκ' ἔταμες βοστρύχους ξανθῆς κόμης:
<eur. hel. 1225> φίλος γάρ ἐστιν, ὅς ποτ' ἐστίν, ἐνθάδ' ὤν.
<eur. hel. 1226> ὀρθῶς μὲν ἥδε συμφορὰ δακρύεται —
<eur. hel. 1227> ἐν εὐμαρεῖ γοῦν σὴν κασιγνήτην λαθεῖν.
<eur. hel. 1228> οὐ δῆτα. πῶς οὖν; τόνδ' ἔτ' οἰκήσεις τάφον;
<eur. hel. 1229> τί κερτομεῖς με, τὸν θανόντα δ' οὐκ ἐᾷς;
<eur. hel. 1230> πιστὴ γὰρ εἶ σὺ σῷ πόσει φεύγουσά με.
<eur. hel. 1231> ἀλλ' οὐκέτ': ἤδη δ' ἄρχε τῶν ἐμῶν γάμων.
<eur. hel. 1232> χρόνια μὲν ἦλθεν, ἀλλ' ὅμως αἰνῶ τάδε.
<eur. hel. 1233> οἶσθ' οὖν ὃ δρᾶσον; τῶν πάρος λαθώμεθα.
<eur. hel. 1234> ἐπὶ τῷ; χάρις γὰρ ἀντὶ χάριτος ἐλθέτω.
<eur. hel. 1235> σπονδὰς τέμωμεν καὶ διαλλάχθητί μοι.
<eur. hel. 1236> μεθίημι νεῖκος τὸ σόν, ἴτω δ' ὑπόπτερον.
<eur. hel. 1237> πρός νύν σε γονάτων τῶνδ', ἐπείπερ εἶ φίλος —
<eur. hel. 1238> τί χρῆμα θηρῶς' ἱκέτις ὠρέχθης ἐμοῦ;
<eur. hel. 1239> τὸν κατθανόντα πόσιν ἐμὸν θάψαι θέλω.
<eur. hel. 1240> τί δ'; ἔστ' ἀπόντων τύμβος; ἢ θάψεις σκιάν;
<eur. hel. 1241> ̔́Ελλησίν ἐστι νόμος, ὃς ἂν πόντῳ θάνῃ —
<eur. hel. 1242> τί δρᾶν; σοφοί τοι Πελοπίδαι τὰ τοιάδε.
<eur. hel. 1243> κενοῖσι θάπτειν ἐν πέπλων ὑφάσμασιν.
<eur. hel. 1244> κτέριζ': ἀνίστη τύμβον οὗ χρῄζεις χθονός.
<eur. hel. 1245> οὐχ ὧδε ναύτας ὀλομένους τυμβεύομεν.
<eur. hel. 1246> πῶς δαί; λέλειμμαι τῶν ἐν ̔́Ελλησιν νόμων.
<eur. hel. 1247> ἐς πόντον ὅσα χρὴ νέκυσιν ἐξορμίζομεν.
<eur. hel. 1248> τί σοι παράσχω δῆτα τῷ τεθνηκότι;
<eur. hel. 1249> ὅδ' οἶδ', ἐγὼ δ' ἄπειρος, εὐτυχοῦσα πρίν.
<eur. hel. 1250> ὦ ξένε, λόγων μὲν κληδόν' ἤνεγκας φίλην.
<eur. hel. 1251> οὔκουν ἐμαυτῷ γ' οὐδὲ τῷ τεθνηκότι.
<eur. hel. 1252> πῶς τοὺς θανόντας θάπτετ' ἐν πόντῳ νεκρούς;
<eur. hel. 1253> ὡς ἂν παρούσης οὐσίας ἕκαστος ᾖ.
<eur. hel. 1254> πλούτου λέγ' οὕνεχ' ὅ τι θέλεις ταύτης χάριν.
<eur. hel. 1255> προσφάζεται μὲν αἷμα πρῶτα νερτέροις.
<eur. hel. 1256> τίνος; σύ μοι σήμαινε, πείσομαι δ' ἐγώ.
<eur. hel. 1257> αὐτὸς σὺ γίγνωσκ': ἀρκέσει γὰρ ἃν διδῷς.
<eur. hel. 1258> ἐν βαρβάροις μὲν ἵππον ἢ ταῦρον νόμος.
<eur. hel. 1259> διδούς γε μὲν δὴ δυσγενὲς μηδὲν δίδου.
<eur. hel. 1260> οὐ τῶνδ' ἐν ἀγέλαις ὀλβίαις σπανίζομεν.
<eur. hel. 1261> καὶ στρωτὰ φέρεται λέκτρα σώματος κενά.
<eur. hel. 1262> ἔσται: τί δ' ἄλλο προσφέρειν νομίζεται;
<eur. hel. 1263> χαλκήλαθ' ὅπλα: καὶ γὰρ ἦν φίλος δορί.
<eur. hel. 1264> ἄξια τάδ' ἔσται Πελοπιδῶν ἃ δώσομεν.
<eur. hel. 1265> καὶ τἄλλ' ὅσα χθὼν καλὰ φέρει βλαστήματα.
<eur. hel. 1266> πῶς οὖν; ἐς οἶδμα τίνι τρόπῳ καθίετε;
<eur. hel. 1267> ναῦν δεῖ παρεῖναι κἀρετμῶν ἐπιστάτας.
<eur. hel. 1268> πόσον δ' ἀπείργει μῆκος ἐκ γαίας δόρυ;
<eur. hel. 1269> ὥστ' ἐξορᾶσθαι ῥόθια χερσόθεν μόλις.
<eur. hel. 1270> τί δή; τόδ' ̔Ελλὰς νόμιμον ἐκ τίνος σέβει;
<eur. hel. 1271> ὡς μὴ πάλιν γῇ λύματ' ἐκβάλῃ κλύδων.
<eur. hel. 1272> Φοίνισσα κώπη ταχύπορος γενήσεται.
<eur. hel. 1273> καλῶς ἂν εἴη Μενέλεῴ τε πρὸς χάριν.
<eur. hel. 1274> οὔκουν σὺ χωρὶς τῆσδε δρῶν ἀρκεῖς τάδε;
<eur. hel. 1275> μητρὸς τόδ' ἔργον ἢ γυναικὸς ἢ τέκνων.
<eur. hel. 1276> ταύτης ὁ μόχθος, ὡς λέγεις, θάπτειν πόσιν.
<eur. hel. 1277> ἐν εὐσεβεῖ γοῦν νόμιμα μὴ κλέπτειν νεκρῶν.
<eur. hel. 1278> ἴτω: πρὸς ἡμῶν ἄλοχον εὐσεβῆ τρέφειν.
<eur. hel. 1279> ἐλθὼν δ' ἐς οἴκους ἐξελοῦ κόσμον νεκρῷ:
<eur. hel. 1280> καὶ σὲ οὐ κεναῖσι χερσὶ γῆς ἀποστελῶ,
<eur. hel. 1281> δράσαντα τῇδε πρὸς χάριν: φήμας δ' ἐμοὶ
<eur. hel. 1282> ἐσθλὰς ἐνεγκὼν ἀντὶ τῆς ἀχλαινίας
<eur. hel. 1283> ἐσθῆτα λήψῃ σῖτά θ', ὥστε ς' ἐς πάτραν
<eur. hel. 1284> ἐλθεῖν, ἐπεὶ νῦν γ' ἀθλίως ἔχονθ' ὁρῶ.
<eur. hel. 1285> σὺ δ', ὦ τάλαινα, μὴ 'πὶ τοῖς ἀνηνύτοις
<eur. hel. 1286> τρύχουσα σαυτήν — Μενέλεως δ' ἔχει πότμον,
<eur. hel. 1287> κοὐκ ἂν δύναιτο ζῆν ὁ κατθανὼν πόσις.
<eur. hel. 1288> σὸν ἔργον, ὦ νεᾶνι: τὸν παρόντα μὲν
<eur. hel. 1289> στέργειν πόσιν χρή, τὸν δὲ μηκέτ' ὄντ' ἐᾶν:
<eur. hel. 1290> ἄριστα γάρ σοι ταῦτα πρὸς τὸ τυγχάνον.
<eur. hel. 1291> ἢν δ' ̔Ελλάδ' ἔλθω καὶ τύχω σωτηρίας,
<eur. hel. 1293> παύσω ψόγου σε τοῦ πρίν, ἢν γυνὴ γένῃ
<eur. hel. 1292> οἵαν γενέσθαι χρή σε σῷ ξυνευνέτῃ.
<eur. hel. 1294> ἔσται τάδ': οὐδὲ μέμψεται πόσις ποτὲ
<eur. hel. 1295> ἡμῖν: σὺ δ' αὐτὸς ἐγγὺς ὢν εἴσῃ τάδε.
<eur. hel. 1296> ἀλλ', ὦ τάλας, εἴσελθε καὶ λουτρῶν τύχε
<eur. hel. 1297> ἐσθῆτά τ' ἐξάλλαξον. οὐκ ἐς ἀμβολὰς
<eur. hel. 1298> εὐεργετήσω ς': εὐμενέστερον γὰρ ἂν
<eur. hel. 1299> τῷ φιλτάτῳ μοι Μενέλεῳ τὰ πρόσφορα
<eur. hel. 1300> δρῴης ἄν, ἡμῶν τυγχάνων οἵων σε χρή.
<eur. hel. 1301> ̓Ορεία ποτὲ δρομάδι κώ-
<eur. hel. 1302> λῳ μάτηρ θεῶν ἐσύθη ἀν'
<eur. hel. 1303> ὑλάεντα νάπη
<eur. hel. 1304> ποτάμιόν τε χεῦμ' ὑδάτων
<eur. hel. 1305> βαρύβρομόν τε κῦμ' ἅλιον
<eur. hel. 1306> πόθῳ τᾶς ἀποιχομένας
<eur. hel. 1307> ἀρρήτου κούρας.
<eur. hel. 1308> κρόταλα δὲ βρόμια διαπρύσιον
<eur. hel. 1309> ἱέντα κέλαδον ἀνεβόα,
<eur. hel. 1310> θηρῶν ὅτε ζυγίους
<eur. hel. 1311> ζευξάσᾳ θεᾷ σατίνας
<eur. hel. 1312> τὰν ἁρπασθεῖσαν κυκλίων
<eur. hel. 1313> χορῶν ἔξω παρθενίων
<eur. hel. 1314> μετὰ κούραν, ἀελλόποδες,
<eur. hel. 1315> ἃ μὲν τόξοις ̓́Αρτεμις, ἃ δ'
<eur. hel. 1316> ἔγχει Γοργῶπις πάνοπλος,
<eur. hel. 1317> συνείποντο. Ζεὺς δ' ἑδράνων
<eur. hel. 1318> αὐγάζων ἐξ οὐρανίων
<eur. hel. 1318b> ἄλλαν μοῖραν ἔκραινε.
<eur. hel. 1319> δρομαῖον δ' ὅτε πολυπλάνη-
<eur. hel. 1320> τον μάτηρ ἔπαυσε πόνον,
<eur. hel. 1321> μαστεύουσα † πόνους †
<eur. hel. 1322> θυγατρὸς ἁρπαγὰς δολίους,
<eur. hel. 1323> χιονοθρέμμονάς γ' ἐπέρας'
<eur. hel. 1324> ̓Ιδαιᾶν Νυμφᾶν σκοπιάς:
<eur. hel. 1325> ῥίπτει δ' ἐν πένθει
<eur. hel. 1326> πέτρινα κατὰ δρία πολυνιφέα:
<eur. hel. 1327> βροτοῖσι δ' ἄχλοα πεδία γᾶς
<eur. hel. 1328> οὐ καρπίζους' ἀρότοις
<eur. hel. 1329> λαῶν δὲ φθείρει γενεάν:
<eur. hel. 1330> ποίμναις δ' οὐχ ἵει θαλερὰς
<eur. hel. 1331> βοσκὰς εὐφύλλων ἑλίκων,
<eur. hel. 1332> πόλεων δ' ἀπέλειπε βίος:
<eur. hel. 1333> οὐδ' ἦσαν θεῶν θυσίαι,
<eur. hel. 1334> βωμοῖς δ' ἄφλεκτοι πέλανοι:
<eur. hel. 1335> πηγὰς δ' ἀμπαύει δροσερὰς
<eur. hel. 1336> λευκῶν ἐκβάλλειν ὑδάτων
<eur. hel. 1337> πένθει παιδὸς ἀλάστωρ.
<eur. hel. 1338> ἐπεὶ δ' ἔπαυς' εἰλαπίνας
<eur. hel. 1339> θεοῖς βροτείῳ τε γένει,
<eur. hel. 1340> Ζεὺς μειλίσσων στυγίους
<eur. hel. 1340> ματρὸς ὀργὰς ἐνέπει:
<eur. hel. 1341> βᾶτε, σεμναὶ Χάριτες,
<eur. hel. 1342> ἴτε, τᾷ περὶ παρθένῳ
<eur. hel. 1343> Δηοῖ θυμωσαμένᾳ
<eur. hel. 1344> λύπαν ἐξαλλάξατ' ἀλαλᾷ,
<eur. hel. 1345> Μοῦσαί θ' ὕμνοισι χορῶν.
<eur. hel. 1346> χαλκοῦ δ' αὐδὰν χθονίαν
<eur. hel. 1347> τύπανά τ' ἔλαβε βυρσοτενῆ
<eur. hel. 1348> καλλίστα τότε πρῶτα μακά
<eur. hel. 1349> ρων Κύπρις: γέλασέν τε θεὰ
<eur. hel. 1350> δέξατό τ' ἐς χέρας
<eur. hel. 1351> βαρύβρομον αὐλὸν
<eur. hel. 1352> τερφθεῖς' ἀλαλαγμῷ.
<eur. hel. 1353> ὧν οὐ θέμις ς' οὔθ' ὁσία
<eur. hel. 1354> 'πύρωσας ἐν θεῶν θαλάμοις,
<eur. hel. 1355> μῆνιν δ' ἔσχες μεγάλας
<eur. hel. 1356> ματρός, ὦ παῖ, θυσίας
<eur. hel. 1357> οὐ σεβίζουσα θεᾶς.
<eur. hel. 1358> μέγα τοι δύναται νεβρῶν
<eur. hel. 1359> παμποίκιλοι στολίδες
<eur. hel. 1360> κισσοῦ τε στεφθεῖσα χλόα
<eur. hel. 1361> νάρθηκας εἰς ἱερούς,
<eur. hel. 1362> ῥόμβου θ' εἱλισσομένα
<eur. hel. 1363> κύκλιος ἔνοσις αἰθερία,
<eur. hel. 1364> βακχεύουσά τ' ἔθειρα Βρομί
<eur. hel. 1365> ῳ καὶ παννυχίδες θεᾶς.
<eur. hel. 1366> † εὖ δέ νιν ἄμασιν
<eur. hel. 1367> ὑπέρβαλε σελάνα †
<eur. hel. 1368> μορφᾷ μόνον ηὔχεις.
<eur. hel. 1369> τὰ μὲν κατ' οἴκους εὐτυχοῦμεν, ὦ φίλαι:
<eur. hel. 1370> ἡ γὰρ συνεκκλέπτουσα Πρωτέως κόρη
<eur. hel. 1371> πόσιν παρόντα τὸν ἐμὸν ἱστορουμένη
<eur. hel. 1372> οὐκ εἶπ' ἀδελφῷ: κατθανόντα δ' ἐν χθονὶ
<eur. hel. 1373> οὔ φησιν αὐγὰς εἰσορᾶν ἐμὴν χάριν.
<eur. hel. 1375> κάλλιστα δῆτ' ἀνήρπας' ἐν τύχῃ πόσις:
<eur. hel. 1375> ἃ γὰρ καθήσειν ὅπλ' ἔμελλεν εἰς ἅλα,
<eur. hel. 1376> ταῦτ' ἐμβαλὼν πόρπακι γενναίαν χέρα
<eur. hel. 1377> αὐτὸς κομίζει δόρυ τε δεξιᾷ λαβών,
<eur. hel. 1378> ὡς τῷ θανόντι χάριτα δὴ συνεκπονῶν.
<eur. hel. 1379> προύργου δ' ἐς ἀλκὴν σῶμ' ὅπλοις ἠσκήσατο,
<eur. hel. 1380> ὡς βαρβάρων τρόπαια μυρίων χερὶ
<eur. hel. 1381> θήσων, ὅταν κωπῆρες ἐσβῶμεν σκάφος,
<eur. hel. 1382> πέπλους δ' ἀμείψας' ἀντὶ ναυφθόρου στολῆς
<eur. hel. 1383> ἐγώ νιν ἐξήσκησα, καὶ λουτροῖς χρόα
<eur. hel. 1384> ἔδωκα, χρόνια νίπτρα ποταμίας δρόσου.
<eur. hel. 1385> ἀλλ', ἐκπερᾷ γὰρ δωμάτων ὁ τοὺς ἐμοὺς
<eur. hel. 1386> γάμους ἑτοίμους ἐν χεροῖν ἔχειν δοκῶν,
<eur. hel. 1387> σιγητέον μοι: καὶ σὲ προσποιούμεθα
<eur. hel. 1388> εὔνουν κρατεῖν τε στόματος, ἢν δυνώμεθα
<eur. hel. 1389> σωθέντες αὐτοὶ καὶ σὲ συνσῶσαί ποτε.
<eur. hel. 1390> χωρεῖτ' ἐφεξῆς, ὡς ἔταξεν ὁ ξένος,
<eur. hel. 1391> δμῶες, φέροντες ἐνάλια κτερίσματα.
<eur. hel. 1392> ̔Ελένη, σὺ δ', ἤν σοι μὴ κακῶς δόξω λέγειν,
<eur. hel. 1393> πείθου, μέν' αὐτοῦ: ταὐτὰ γὰρ παροῦσά τε
<eur. hel. 1394> πράξεις τὸν ἄνδρα τὸν σὸν ἤν τε μὴ παρῇς.
<eur. hel. 1395> δέδοικα γάρ σε μή τις ἐμπεσὼν πόθος
<eur. hel. 1396> πείσῃ μεθεῖναι σῶμ' ἐς οἶδμα πόντιον
<eur. hel. 1397> τοῦ πρόσθεν ἀνδρὸς χάρισιν ἐκπεπληγμένην:
<eur. hel. 1398> ἄγαν γὰρ αὐτὸν οὐ παρόνθ' ὅμως στένεις.
<eur. hel. 1399> ὦ καινὸς ἡμῖν πόσις, ἀναγκαίως ἔχει
<eur. hel. 1400> τὰ πρῶτα λέκτρα νυμφικάς θ' ὁμιλίας
<eur. hel. 1401> τιμᾶν: ἐγὼ δὲ διὰ τὸ μὲν στέργειν πόσιν
<eur. hel. 1402> καὶ ξυνθάνοιμ' ἄν: ἀλλὰ τίς κείνῳ χάρις
<eur. hel. 1403> ξὺν κατθανόντι κατθανεῖν; ἔα δέ με
<eur. hel. 1404> αὐτὴν μολοῦσαν ἐντάφια δοῦναι νεκρῷ.
<eur. hel. 1405> θεοὶ δὲ σοί τε δοῖεν οἷ' ἐγὼ θέλω,
<eur. hel. 1406> καὶ τῷ ξένῳ τῷδ', ὅτι συνεκπονεῖ τάδε.
<eur. hel. 1407> ἕξεις δέ μ' οἵαν χρή ς' ἔχειν ἐν δώμασι
<eur. hel. 1408> γυναῖκ', ἐπειδὴ Μενέλεων εὐεργετεῖς
<eur. hel. 1409> κἄμ': ἔρχεται γὰρ δή τιν' ἐς τύχην τάδε.
<eur. hel. 1410> ὅστις δὲ δώσει ναῦν ἐν ᾗ τάδ' ἄξομεν,
<eur. hel. 1411> πρόσταξον, ὡς ἂν τὴν χάριν πλήρη λάβω.
<eur. hel. 1412> χώρει σὺ καὶ ναῦν τοῖσδε πεντηκόντορον
<eur. hel. 1413> Σιδωνίαν δὸς κἀρετμῶν ἐπιστάτας.
<eur. hel. 1414> οὔκουν ὅδ' ἄρξει ναὸς ὃς κοσμεῖ τάφον;
<eur. hel. 1415> μάλιστ': ἀκούειν τοῦδε χρὴ ναύτας ἐμούς.
<eur. hel. 1416> αὖθις κέλευσον, ἵνα σαφῶς μάθωσί σου.
<eur. hel. 1417> αὖθις κελεύω καὶ τρίτον γ', εἴ σοι φίλον.
<eur. hel. 1418> ὄναιο: κἀγὼ τῶν ἐμῶν βουλευμάτων.
<eur. hel. 1419> μή νυν ἄγαν σὸν δάκρυσιν ἐκτήξῃς χρόα.
<eur. hel. 1420> ἥδ' ἡμέρα σοι τὴν ἐμὴν δείξει χάριν.
<eur. hel. 1421> τὰ τῶν θανόντων οὐδέν, ἀλλ' ἄλλως πόνος.
<eur. hel. 1422> ἔστιν τι κἀκεῖ κἀνθάδ' ὧν ἐγὼ λέγω.
<eur. hel. 1423> οὐδὲν κακίω Μενέλεώ μ' ἕξεις πόσιν.
<eur. hel. 1424> οὐδὲν σὺ μεμπτός: τῆς τύχης με δεῖ μόνον.
<eur. hel. 1425> ἐν σοὶ τόδ', ἢν σὴν εἰς ἔμ' εὔνοιαν διδῷς.
<eur. hel. 1426> οὐ νῦν διδαξόμεσθα τοὺς φίλους φιλεῖν.
<eur. hel. 1427> βούλῃ ξυνεργῶν αὐτὸς ἐκπέμψω στόλον;
<eur. hel. 1428> ἥκιστα: μὴ δούλευε σοῖς δούλοις, ἄναξ.
<eur. hel. 1429> ἀλλ' εἶα: τοὺς μὲν Πελοπιδῶν ἐῶ νόμους:
<eur. hel. 1430> καθαρὰ γὰρ ἡμῖν δώματ': οὐ γὰρ ἐνθάδε
<eur. hel. 1431> ψυχὴν ἀφῆκε Μενέλεως: ἴτω δέ τις
<eur. hel. 1432> φράσων ὑπάρχοις τοῖς ἐμοῖς φέρειν γάμων
<eur. hel. 1433> ἀγάλματ' οἴκους εἰς ἐμούς: πᾶσαν δὲ χρὴ
<eur. hel. 1434> γαῖαν βοᾶσθαι μακαρίαις ὑμνῳδίαις
<eur. hel. 1435> ὑμέναιον ̔Ελένης κἀμόν, ὡς ζηλωτὸς ᾖ.
<eur. hel. 1436> σὺ δ', ὦ ξέν', ἐλθών, πελαγίους ἐς ἀγκάλας
<eur. hel. 1437> τῷ τῆσδε πρίν ποτ' ὄντι δοὺς πόσει τάδε,
<eur. hel. 1438> πάλιν πρὸς οἴκους σπεῦδ' ἐμὴν δάμαρτ' ἔχων,
<eur. hel. 1439> ὡς τοὺς γάμους τοὺς τῆσδε συνδαίσας ἐμοὶ
<eur. hel. 1440> στέλλῃ πρὸς οἴκους ἢ μένων εὐδαιμονῇς.
<eur. hel. 1441> ὦ Ζεῦ, πατήρ τε καὶ σοφὸς κλῄζῃ θεός,
<eur. hel. 1442> βλέψον πρὸς ἡμᾶς καὶ μετάστησον κακῶν.
<eur. hel. 1443> ἕλκουσι δ' ἡμῖν πρὸς λέπας τὰς συμφορὰς
<eur. hel. 1444> σπουδῇ σύναψαι: κἂν ἄκρᾳ θίγῃς χερί,
<eur. hel. 1445> ἥξομεν ἵν' ἐλθεῖν βουλόμεσθα τῆς τύχης.
<eur. hel. 1446> ἅλις δὲ μόχθων οὓς ἐμοχθοῦμεν πάρος.
<eur. hel. 1447> κέκλησθέ μοι, θεοί, πολλά χρήσθ' ἐμοῦ κλύειν
<eur. hel. 1448> καὶ λύπρ': ὀφείλω δ' οὐκ ἀεὶ πράσσειν κακῶς,
<eur. hel. 1449> ὀρθῷ δὲ βῆναι ποδί: μίαν δέ μοι χάριν
<eur. hel. 1450> δόντες τὸ λοιπὸν εὐτυχῆ με θήσετε.
<eur. hel. 1451> Φοίνισσα Σιδωνιὰς ὦ
<eur. hel. 1452> ταχεῖα κώπα, ῥοθίοισι μάτηρ
<eur. hel. 1453> εἰρεσίας φίλα,
<eur. hel. 1454> χοραγὲ τῶν καλλιχόρων
<eur. hel. 1455> δελφίνων, ὅταν αὔραις
<eur. hel. 1456> πέλαγος ἀνήνεμον ᾖ,
<eur. hel. 1457> γλαυκὰ δὲ Πόντου θυγάτηρ
<eur. hel. 1458> Γαλάνεια τάδ' εἴπῃ:
<eur. hel. 1459> κατὰ μὲν ἱστία πετάσατ' αὔ-
<eur. hel. 1460> ραις λιπόντες εἰναλίαις,
<eur. hel. 1461> λάβετε δ' εἰλατίνας πλάτας,
<eur. hel. 1462> ὦ ναῦται, ναῦται,
<eur. hel. 1463> πέμποντες εὐλιμένους
<eur. hel. 1464> Περσείων οἴκων ̔Ελέναν ἐπ' ἀκτάς.
<eur. hel. 1465> ἦ που κόρας ἂν ποταμοῦ
<eur. hel. 1466> παρ' οἶδμα Λευκιππίδας ἢ πρὸ ναοῦ
<eur. hel. 1467> Παλλάδος ἂν λάβοις
<eur. hel. 1468> χρόνῳ ξυνελθοῦσα χοροῖς
<eur. hel. 1469> ἢ κώμοις ̔Υακίνθου
<eur. hel. 1470> νύχιον ἐς εὐφροσύναν,
<eur. hel. 1471> ὃν ἐξαμιλλησάμενος
<eur. hel. 1472> τροχῷ τέρμονα δίσκου
<eur. hel. 1473> ἔκανε Φοῖβος, τᾷ Λακαί-
<eur. hel. 1474> νᾳ γᾷ βούθυτον ἁμέραν:
<eur. hel. 1475> ὁ Διὸς δ' εἶπε σέβειν γόνος:
<eur. hel. 1476> μόσχον θ', ἃν οἴκοις
<eur. hel. 1476b> ἔλειπες, ̔Ερμιόναν,
<eur. hel. 1477> ἇς οὔπω πεῦκαι πρὸ γάμων ἔλαμψαν.
<eur. hel. 1478> δι' ἀέρος εἴθε ποτανοὶ
<eur. hel. 1479> γενοίμεσθ' ᾇ Λιβύας
<eur. hel. 1480> οἰωνοὶ στοχάδες
<eur. hel. 1481> ὄμβρον λιποῦσαι χειμέριον
<eur. hel. 1482> νίσονται πρεσβυτάτᾳ
<eur. hel. 1483> σύριγγι πειθόμεναι
<eur. hel. 1485> ποιμένος, ὃς ἄβροχα πεδία καρποφόρα τε γᾶς
<eur. hel. 1486> ἐπιπετόμενος ἰαχεῖ.
<eur. hel. 1487> ὦ πταναὶ δολιχαύχενες,
<eur. hel. 1488> σύννομοι νεφέων δρόμου,
<eur. hel. 1489> βᾶτε Πλειάδας ὑπὸ μέσας
<eur. hel. 1490> ὠρίωνά τ' ἐννύχιον:
<eur. hel. 1491> καρύξατ' ἀγγελίαν,
<eur. hel. 1492> Εὐρώταν ἐφεζόμεναι,
<eur. hel. 1493> Μενέλεως ὅτι Δαρδάνου
<eur. hel. 1494> πόλιν ἑλὼν δόμον ἥξει.
<eur. hel. 1495> μόλοιτέ ποθ' ἵππιον οἶμον
<eur. hel. 1496> δι' αἰθέρος ἱέμενοι
<eur. hel. 1497> παῖδες Τυνδαρίδαι,
<eur. hel. 1498> λαμπρῶν ἄστρων ὑπ' ἀέλλαισιν:
<eur. hel. 1499> οἳ ναίετ' οὐράνιοι,
<eur. hel. 1500> σωτῆρες τᾶς ̔Ελένας,
<eur. hel. 1501> γλαυκὸν ἔπιτ' οἶδμα κυανόχροά τε κυμάτων
<eur. hel. 1502> ῥόθια πολιὰ θαλάσσας,
<eur. hel. 1503> ναύταις εὐαεῖς ἀνέμων
<eur. hel. 1505> πέμποντες Διόθεν πνοάς:
<eur. hel. 1506> δύσκλειαν δ' ἀπὸ συγγόνου
<eur. hel. 1507> βάλετε βαρβάρων λεχέων,
<eur. hel. 1508> ἃν ̓Ιδαίων ἐρίδων
<eur. hel. 1509> ποιναθεῖς' ἐκτήσατο, γᾶν
<eur. hel. 1510> οὐκ ἐλθοῦσά ποτ' ̓Ιλίου
<eur. hel. 1511> Φοιβείους ἐπὶ πύργους.
<eur. hel. 1512> † ἄναξ, τὰ κάκιστ' ἐν δόμοις εὑρήκαμεν: †
<eur. hel. 1513> ὡς καίν' ἀκούσῃ πήματ' ἐξ ἐμοῦ τάχα.
<eur. hel. 1514> τί δ' ἔστιν;
<eur. hel. 1515> ἄλλης ἐκπόνει μνηστεύματα
<eur. hel. 1515> γυναικός: ̔Ελένη γὰρ βέβηκ' ἔξω χθονός.
<eur. hel. 1516> πτεροῖσιν ἀρθεῖς' ἢ πεδοστιβεῖ ποδί;
<eur. hel. 1517> Μενέλαος αὐτὴν ἐκπεπόρθμευται χθονός,
<eur. hel. 1518> ὃς αὐτὸς αὑτὸν ἦλθεν ἀγγέλλων θανεῖν.
<eur. hel. 1519> ὦ δεινὰ λέξας: τίς δέ νιν ναυκληρία
<eur. hel. 1520> ἐκ τῆσδ' ἀπῆρε χθονός; ἄπιστα γὰρ λέγεις.
<eur. hel. 1521> ἥν γε ξένῳ δίδως σύ: τούς τε σοὺς ἔχων
<eur. hel. 1522> ναύτας βέβηκεν, ὡς ἂν ἐν βραχεῖ μάθῃς.
<eur. hel. 1523> πῶς; εἰδέναι πρόθυμος: οὐ γὰρ ἐλπίδων
<eur. hel. 1524> ἔσω βέβηκα μίαν ὑπερδραμεῖν χέρα
<eur. hel. 1525> τοσούσδε ναύτας, ὧν ἀπεστάλης μέτα.
<eur. hel. 1526> ἐπεὶ λιποῦσα τούσδε βασιλείους δόμους
<eur. hel. 1527> ἡ τοῦ Διὸς παῖς πρὸς θάλασσαν ἐστάλη
<eur. hel. 1528> σοφώταθ' ἁβρὸν πόδα τιθεῖς' ἀνέστενε
<eur. hel. 1529> πόσιν πέλας παρόντα κοὐ τεθνηκότα.
<eur. hel. 1530> ὡς δ' ἤλθομεν σῶν περίβολον νεωρίων,
<eur. hel. 1531> Σιδωνίαν ναῦν πρωτόπλουν καθείλκομεν
<eur. hel. 1532> ζυγῶν τε πεντήκοντα κἀρετμῶν μέτρα
<eur. hel. 1533> ἔχουσαν. ἔργου δ' ἔργον ἐξημείβετο:
<eur. hel. 1534> ὃ μὲν γὰρ ἱστόν, ὃ δὲ πλάτην καθίσατο
<eur. hel. 1535> †ταρσόν τε χειρί, λευκά θ' ἱστί' εἰς ἓν ἦν†
<eur. hel. 1536> πηδάλιά τε ζεύγλαισι παρακαθίετο.
<eur. hel. 1537> κἀν τῷδε μόχθῳ, τοῦτ' ἄρα σκοπούμενοι,
<eur. hel. 1538> ̔́Ελληνες ἄνδρες Μενέλεῳ ξυνέμποροι
<eur. hel. 1539> προσῆλθον ἀκταῖς ναυφθόροις ἠσθημένοι
<eur. hel. 1540> πέπλοισιν, εὐειδεῖς μέν, αὐχμηροὶ δ' ὁρᾶν.
<eur. hel. 1541> ἰδὼν δέ νιν παρόντας ̓Ατρέως γόνος
<eur. hel. 1542> προσεῖπε δόλιον οἶκτον ἐς μέσον φέρων:
<eur. hel. 1543> ὦ τλήμονες, πῶς ἐκ τίνος νεώς ποτε
<eur. hel. 1544> ̓Αχαιίδος θραύσαντες ἥκετε σκάφος;
<eur. hel. 1545> ἆρ' ̓Ατρέως παῖδ' ὀλόμενον συνθάπτετε,
<eur. hel. 1546> ὃν Τυνδαρὶς παῖς ἥδ' ἀπόντα κενοταφεῖ;
<eur. hel. 1547> οἳ δ' ἐκβαλόντες δάκρυα ποιητῷ τρόπῳ,
<eur. hel. 1548> ἐς ναῦν ἐχώρουν Μενέλεῳ ποντίσματα
<eur. hel. 1549> φέροντες. ἡμῖν δ' ἦν μὲν ἥδ' ὑποψία
<eur. hel. 1550> λόγος τ' ἐν ἀλλήλοισι, τῶν ἐπεσβατῶν
<eur. hel. 1551> ὡς πλῆθος εἴη: διεσιωπῶμεν δ' ὅμως
<eur. hel. 1552> τοὺς σοὺς λόγους σῴζοντες: ἄρχειν γὰρ νεὼς
<eur. hel. 1553> ξένον κελεύσας πάντα συνέχεας τάδε.
<eur. hel. 1554> καὶ τἄλλα μὲν δὴ ῥᾳδίως ἔσω νεὼς
<eur. hel. 1555> ἐθέμεθα κουφίζοντα: ταύρειος δὲ ποὺς
<eur. hel. 1556> οὐκ ἤθελ' ὀρθὸς σανίδα προσβῆναι κάτα,
<eur. hel. 1557> ἀλλ' ἐξεβρυχᾶτ' ὄμμ' ἀναστρέφων κύκλῳ
<eur. hel. 1558> κυρτῶν τε νῶτα κἀς κέρας παρεμβλέπων
<eur. hel. 1559> μὴ θιγγάνειν ἀπεῖργεν. ὁ δ' ̔Ελένης πόσις
<eur. hel. 1560> ἐκάλεσεν: ὦ πέρσαντες ̓Ιλίου πόλιν,
<eur. hel. 1561> οὐκ εἶ' ἀναρπάσαντες ̔Ελλήνων νόμῳ
<eur. hel. 1562> νεανίαις ὤμοισι ταύρειον δέμας
<eur. hel. 1563> ἐς πρῷραν ἐμβαλεῖτε, †φάσγανόν θ' ἅμα
<eur. hel. 1564> πρόχειρον ὤσει† σφάγια τῷ τεθνηκότι;
<eur. hel. 1565> οἳ δ' ἐς κέλευσμ' ἐλθόντες ἐξανήρπασαν
<eur. hel. 1566> ταῦρον φέροντές τ' εἰσέθεντο σέλματα.
<eur. hel. 1567> μονάμπυκον δὲ Μενέλεως ψήχων δέρην
<eur. hel. 1568> μέτωπά τ' ἐξέπεισεν ἐσβῆναι δόρυ.
<eur. hel. 1569> τέλος δ', ἐπειδὴ ναῦς τὰ πάντ' ἐδέξατο,
<eur. hel. 1570> πλήσασα κλιμακτῆρας εὐσφύρῳ ποδί
<eur. hel. 1571> ̔Ελένη καθέζετ' ἐν μέσοις ἑδωλίοις,
<eur. hel. 1572> ὅ τ' οὐκέτ' ὢν λόγοισι Μενέλεως πέλας:
<eur. hel. 1573> ἄλλοι δὲ τοίχους δεξιοὺς λαιούς τ' ἴσοι
<eur. hel. 1574> ἀνὴρ παρ' ἄνδρ' ἕζονθ', ὑφ' εἵμασι ξίφη
<eur. hel. 1575> λαθραῖ' ἔχοντες, ῥόθιά τ' ἐξεπίμπλατο
<eur. hel. 1576> βοῆς κελευστοῦ φθέγμαθ' ὡς ἠκούσαμεν.
<eur. hel. 1577> ἐπεὶ δὲ γαίας ἦμεν οὔτ' ἄγαν πρόσω
<eur. hel. 1578> οὔτ' ἐγγύς, οὕτως ἤρετ' οἰάκων φύλαξ:
<eur. hel. 1579> ἔτ', ὦ ξέν', ἐς τὸ πρόσθεν — ἢ καλῶς ἔχει —
<eur. hel. 1580> πλεύσωμεν; ἀρχαὶ γὰρ νεὼς μέλουσι σοί.
<eur. hel. 1581> ὃ δ' εἶφ': ἅλις μοι. δεξιᾷ δ' ἑλὼν ξίφος
<eur. hel. 1582> ἐς πρῷραν εἷρπε κἀπὶ ταυρείῳ σφαγῇ
<eur. hel. 1583> σταθεὶς νεκρῶν μὲν οὐδενὸς μνήμην ἔχων,
<eur. hel. 1584> τέμνων δὲ λαιμὸν ηὔχετ': ὦ ναίων ἅλα
<eur. hel. 1585> πόντιε Πόσειδον Νηρέως θ' ἁγναὶ κόραι,
<eur. hel. 1586> σώσατέ μ' ἐπ' ἀκτὰς Ναυπλίας δάμαρτά τε
<eur. hel. 1587> ἄσυλον ἐκ γῆς. αἵματος δ' ἀπορροαὶ
<eur. hel. 1588> ἐς οἶδμ' ἐσηκόντιζον οὔριοι ξένῳ.
<eur. hel. 1589> καί τις τόδ' εἶπε: δόλιος ἡ ναυκληρία.
<eur. hel. 1590> πάλιν πλέωμεν: δεξιὰν κέλευε σύ,
<eur. hel. 1591> σὺ δὲ στρέφ' οἴακ'. ἐκ δὲ ταυρείου φόνου
<eur. hel. 1592> ̓Ατρέως σταθεὶς παῖς ἀνεβόησε συμμάχους:
<eur. hel. 1593> τί μέλλετ', ὦ γῆς ̔Ελλάδος λωτίσματα,
<eur. hel. 1594> σφάζειν φονεύειν βαρβάρους νεώς τ' ἄπο
<eur. hel. 1595> ῥίπτειν ἐς οἶδμα; ναυβάταις δὲ τοῖσι σοῖς
<eur. hel. 1596> βοᾷ κελευστὴς τὴν ἐναντίαν ὄπα:
<eur. hel. 1597> οὐκ εἶ' ὃ μέν τις λοῖσθον ἀρεῖται δόρυ,
<eur. hel. 1598> ὃ δὲ ζύγ' ἄξας, ὃ δ' ἀφελὼν σκαλμοῦ πλάτην
<eur. hel. 1599> καθαιματώσει κρᾶτα πολεμίων ξένων;
<eur. hel. 1600> ὀρθοὶ δ' ἀνῇξαν πάντες, οἳ μὲν ἐν χεροῖν
<eur. hel. 1601> κορμοὺς ἔχοντες ναυτικούς, οἳ δὲ ξίφη:
<eur. hel. 1602> φόνῳ δὲ ναῦς ἐρρεῖτο. παρακέλευσμα δ' ἦν
<eur. hel. 1603> πρύμνηθεν ̔Ελένης: ποῦ τὸ Τρωικὸν κλέος;
<eur. hel. 1604> δείξατε πρὸς ἄνδρας βαρβάρους: σπουδῆς δ' ὕπο
<eur. hel. 1605> ἔπιπτον, οἳ δ' ὠρθοῦντο, τοὺς δὲ κειμένους
<eur. hel. 1606> νεκροὺς ἂν εἶδες. Μενέλεως δ' ἔχων ὅπλα,
<eur. hel. 1607> ὅποι νοσοῖεν ξύμμαχοι κατασκοπῶν,
<eur. hel. 1608> ταύτῃ προσῆγε χειρὶ δεξιᾷ ξίφος,
<eur. hel. 1609> ὥστ' ἐκκολυμβᾶν ναός, ἠρήμωσε δὲ
<eur. hel. 1610> σῶν ναυβατῶν ἐρετμά. ἐπ' οἰάκων δὲ βὰς
<eur. hel. 1611> ἄνακτ' ἐς ̔Ελλάδ' εἶπεν εὐθύνειν δόρυ.
<eur. hel. 1612> οἳ δ' ἱστὸν ᾖρον, οὔριαι δ' ἧκον πνοαί.
<eur. hel. 1613> βεβᾶσι δ' ἐκ γῆς. διαφυγὼν δ' ἐγὼ φόνον
<eur. hel. 1614> καθῆκ' ἐμαυτὸν εἰς ἅλ' ἄγκυραν πάρα:
<eur. hel. 1615> ἤδη δὲ κάμνονθ' ὁρμιατόνων μέ τις
<eur. hel. 1616> ἀνείλετ', ἐς δὲ γαῖαν ἐξέβησέ σοι
<eur. hel. 1617> τάδ' ἀγγελοῦντα. σώφρονος δ' ἀπιστίας
<eur. hel. 1618> οὐκ ἔστιν οὐδὲν χρησιμώτερον βροτοῖς.
<eur. hel. 1619> οὐκ ἄν ποτ' ηὔχουν οὔτε ς' οὔθ' ἡμᾶς λαθεῖν
<eur. hel. 1620> Μενέλαον, ὦναξ, ὡς ἐλάνθανεν παρών.
<eur. hel. 1621> ὦ γυναικείαις τέχναισιν αἱρεθεὶς ἐγὼ τάλας:
<eur. hel. 1622> ἐκπεφεύγασιν γάμοι με. κεἰ μὲν ἦν ἁλώσιμος
<eur. hel. 1623> ναῦς διώγμασιν, πονήσας εἷλον ἂν τάχα ξένους:
<eur. hel. 1624> νῦν δὲ τὴν προδοῦσαν ἡμᾶς τεισόμεσθα σύγγονον,
<eur. hel. 1625> ἥτις ἐν δόμοις ὁρῶσα Μενέλεων οὐκ εἶπέ μοι.
<eur. hel. 1626> τοιγὰρ οὔποτ' ἄλλον ἄνδρα ψεύσεται μαντεύμασιν.
<eur. hel. 1627> οὗτος ὤ, ποῖ σὸν πόδ' αἴρεις, δέσποτ', ἐς ποῖον φόνον;
<eur. hel. 1628> οἷπερ ἡ δίκη κελεύει με: ἀλλ' ἀφίστας' ἐκποδών.
<eur. hel. 1629> οὐκ ἀφήσομαι πέπλων σῶν: μεγάλα γὰρ σπεύδεις κακά.
<eur. hel. 1630> ἀλλὰ δεσποτῶν κρατήσεις δοῦλος ὤν;    φρονῶ γὰρ εὖ.
<eur. hel. 1631> οὐκ ἔμοιγ', εἰ μή μ' ἐάσεις —    οὐ μὲν οὖν ς' ἐάσομεν.
<eur. hel. 1632> σύγγονον κτανεῖν κακίστην —    εὐσεβεστάτην μὲν οὖν.
<eur. hel. 1633> ἥ με προύδωκεν —    καλήν γε προδοσίαν, δίκαια δρᾶν.
<eur. hel. 1634> τἀμὰ λέκτρ' ἄλλῳ διδοῦσα.    τοῖς γε κυριωτέροις.
<eur. hel. 1635> κύριος δὲ τῶν ἐμῶν τίς;    ὃς ἔλαβεν πατρὸς πάρα.
<eur. hel. 1636> ἀλλ' ἔδωκεν ἡ τύχη μοι.    τὸ δὲ χρεὼν ἀφείλετο.
<eur. hel. 1637> οὐ σὲ τἀμὰ χρὴ δικάζειν.    ἤν γε βελτίω λέγω.
<eur. hel. 1638> ἀρχόμεσθ' ἄρ', οὐ κρατοῦμεν.    ὅσια δρᾶν, τὰ δ' ἔκδικ' οὔ.
<eur. hel. 1639> κατθανεῖν ἐρᾶν ἔοικας.    κτεῖνε: σύγγονον δὲ σὴν
<eur. hel. 1640> οὐ κτενεῖς ἡμῶν ἑκόντων, ἀλλ' ἔμε: ὡς πρὸ δεσποτῶν
<eur. hel. 1641> τοῖσι γενναίοισι δούλοις εὐκλεέστατον θανεῖν.
<eur. hel. 1642> ἐπίσχες ὀργὰς αἷσιν οὐκ ὀρθῶς φέρῃ,
<eur. hel. 1643> Θεοκλύμενε, γαίας τῆσδ' ἄναξ: δισσοὶ δέ σε
<eur. hel. 1644> Διόσκοροι καλοῦμεν, οὓς Λήδα ποτὲ
<eur. hel. 1645> ἔτικτεν ̔Ελένην θ', ἣ πέφευγε σοὺς δόμους:
<eur. hel. 1646> οὐ γὰρ πεπρωμένοισιν ὀργίζῃ γάμοις,
<eur. hel. 1647> οὐδ' ἡ θεᾶς Νηρῇδος ἔκγονος κόρη
<eur. hel. 1648> ἀδικεῖ ς' ἀδελφὴ Θεονόη, τὰ τῶν θεῶν
<eur. hel. 1649> τιμῶσα πατρός τ' ἐνδίκους ἐπιστολάς.
<eur. hel. 1650> ἐς μὲν γὰρ αἰεὶ τὸν παρόντα νῦν χρόνον
<eur. hel. 1651> κείνην κατοικεῖν σοῖσιν ἐν δόμοις ἐχρῆν:
<eur. hel. 1652> ἐπεὶ δὲ Τροίας ἐξανεστάθη βάθρα,
<eur. hel. 1653> καὶ τοῖς θεοῖς παρέσχε τοὔνομ', οὐκέτι:
<eur. hel. 1654> ἐν τοῖσι δ' αὑτῆς δεῖ νιν ἐζεῦχθαι γάμοις
<eur. hel. 1655> ἐλθεῖν τ' ἐς οἴκους καὶ συνοικῆσαι πόσει.
<eur. hel. 1656> ἀλλ' ἴσχε μὲν σῆς συγγόνου μέλαν ξίφος,
<eur. hel. 1657> νόμιζε δ' αὐτὴν σωφρόνως πράσσειν τάδε.
<eur. hel. 1658> πάλαι δ' ἀδελφὴν κἂν πρὶν ἐξεσώσαμεν,
<eur. hel. 1659> ἐπείπερ ἡμᾶς Ζεὺς ἐποίησεν θεούς:
<eur. hel. 1660> ἀλλ' ἥσσον' ἦμεν τοῦ πεπρωμένου θ' ἅμα
<eur. hel. 1661> καὶ τῶν θεῶν, οἷς ταῦτ' ἔδοξεν ὧδ' ἔχειν.
<eur. hel. 1662> σοὶ μὲν τάδ' αὐδῶ, συγγόνῳ δ' ἐμῇ λέγω:
<eur. hel. 1663> πλεῖ ξὺν πόσει σῷ: πνεῦμα δ' ἕξετ' οὔριον:
<eur. hel. 1664> σωτῆρε δ' ἡμεῖς σὼ κασιγνήτω διπλῶ
<eur. hel. 1665> πόντον παριππεύοντε πέμψομεν πάτραν.
<eur. hel. 1666> ὅταν δὲ κάμψῃς καὶ τελευτήσῃς βίον,
<eur. hel. 1667> θεὸς κεκλήσῃ καὶ Διοσκόρων μέτα
<eur. hel. 1668> σπονδῶν μεθέξεις ξένιά τ' ἀνθρώπων πάρα
<eur. hel. 1669> ἕξεις μεθ' ἡμῶν: Ζεὺς γὰρ ὧδε βούλεται.
<eur. hel. 1670> οὗ δ' ὥρισέν σοι πρῶτα Μαιάδος τόκος,
<eur. hel. 1671> Σπάρτης ἀπάρας, τὸν κατ' οὐρανὸν δρόμον,
<eur. hel. 1672> κλέψας δέμας σὸν μὴ Πάρις γήμειέ σε,
<eur. hel. 1673> — φρουρὸν παρ' ̓Ακτὴν τεταμένην νῆσον λέγω —
<eur. hel. 1674> ̔Ελένη τὸ λοιπὸν ἐν βροτοῖς κεκλήσεται,
<eur. hel. 1675> ἐπεὶ κλοπαίαν ς' ἐκ δόμων ἐδέξατο.
<eur. hel. 1676> καὶ τῷ πλανήτῃ Μενέλεῳ θεῶν πάρα
<eur. hel. 1677> μακάρων κατοικεῖν νῆσόν ἐστι μόρσιμον:
<eur. hel. 1678> τοὺς εὐγενεῖς γὰρ οὐ στυγοῦσι δαίμονες,
<eur. hel. 1679> τῶν δ' ἀναριθμήτων μᾶλλόν εἰσιν οἱ πόνοι.
<eur. hel. 1680> ὦ παῖδε Λήδας καὶ Διός, τὰ μὲν πάρος
<eur. hel. 1681> νείκη μεθήσω σφῶν κασιγνήτης πέρι:
<eur. hel. 1682> ἐγὼ δ' ἀδελφὴν οὐκέτ' ἂν κτάνοιμ' ἐμήν.
<eur. hel. 1683> κείνη δ' ἴτω πρὸς οἶκον, εἰ θεοῖς δοκεῖ.
<eur. hel. 1684> ἴστον δ' ἀρίστης σωφρονεστάτης θ' ἅμα
<eur. hel. 1685> γεγῶτ' ἀδελφῆς ὁμογενοῦς ἀφ' αἵματος.
<eur. hel. 1686> καὶ χαίρεθ' ̔Ελένης οὕνεκ' εὐγενεστάτης
<eur. hel. 1687> γνώμης, ὃ πολλαῖς ἐν γυναιξὶν οὐκ ἔνι.
<eur. hel. 1688> πολλαὶ μορφαὶ τῶν δαιμονίων,
<eur. hel. 1689> πολλὰ δ' ἀέλπτως κραίνουσι θεοί:
<eur. hel. 1690> καὶ τὰ δοκηθέντ' οὐκ ἐτελέσθη,
<eur. hel. 1691> τῶν δ' ἀδοκήτων πόρον ηὗρε θεός.
<eur. hel. 1692> τοιόνδ' ἀπέβη τόδε πρᾶγμα.
