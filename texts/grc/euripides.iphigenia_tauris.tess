<eur. it. 1> Πέλοψ ὁ Ταντάλειος ἐς Πῖσαν μολὼν
<eur. it. 2> θοαῖσιν ἵπποις Οἰνομάου γαμεῖ κόρην,
<eur. it. 3> ἐξ ἧς ̓Ατρεὺς ἔβλαστεν: ̓Ατρέως δὲ παῖς
<eur. it. 4> Μενέλαος ̓Αγαμέμνων τε: τοῦ δ' ἔφυν ἐγώ
<eur. it. 5> τῆς Τυνδαρείας θυγατρὸς ̓Ιφιγένεια παῖς,
<eur. it. 6> ἣν ἀμφὶ δίναις ἃς θάμ' Εὔριπος πυκναῖς
<eur. it. 7> αὔραις ἑλίσσων κυανέαν ἅλα στρέφει,
<eur. it. 8> ἔσφαξεν ̔Ελένης οὕνεχ', ὡς δοκεῖ, πατὴρ
<eur. it. 9> ̓Αρτέμιδι κλειναῖς ἐν πτυχαῖσιν Αὐλίδος.
<eur. it. 10> ἐνταῦθα γὰρ δὴ χιλίων ναῶν στόλον
<eur. it. 11> ̔Ελληνικὸν συνήγαγ' ̓Αγαμέμνων ἄναξ,
<eur. it. 12> τὸν καλλίνικον στέφανον ̓Ιλίου θέλων
<eur. it. 13> λαβεῖν ̓Αχαιοῖς τούς θ' ὑβρισθέντας γάμους
<eur. it. 14> ̔Ελένης μετελθεῖν, Μενέλεῳ χάριν φέρων.
<eur. it. 15> δεινῆς δ' ἀπλοίας πνευμάτων τε τυγχάνων,
<eur. it. 16> ἐς ἔμπυρ' ἦλθε, καὶ λέγει Κάλχας τάδε:
<eur. it. 17> ὦ τῆσδ' ἀνάσσων ̔Ελλάδος στρατηγίας,
<eur. it. 18> ̓Αγάμεμνον, οὐ μὴ ναῦς ἀφορμίσῃ χθονός,
<eur. it. 19> πρὶν ἂν κόρην σὴν ̓Ιφιγένειαν ̓́Αρτεμις
<eur. it. 20> λάβῃ σφαγεῖσαν: ὅ τι γὰρ ἐνιαυτὸς τέκοι
<eur. it. 21> κάλλιστον, ηὔξω φωσφόρῳ θύσειν θεᾷ.
<eur. it. 22> παῖδ' οὖν ἐν οἴκοις σὴ Κλυταιμήστρα δάμαρ
<eur. it. 23> τίκτει — τὸ καλλιστεῖον εἰς ἔμ' ἀναφέρων —
<eur. it. 24> ἣν χρή σε θῦσαι. καί μ' ̓Οδυσσέως τέχναις
<eur. it. 25> μητρὸς παρείλοντ' ἐπὶ γάμοις ̓Αχιλλέως.
<eur. it. 26> ἐλθοῦσα δ' Αὐλίδ' ἡ τάλαιν' ὑπὲρ πυρᾶς
<eur. it. 27> μεταρσία ληφθεῖς' ἐκαινόμην ξίφει:
<eur. it. 28> ἀλλ' ἐξέκλεψεν ἔλαφον ἀντιδοῦσά μου
<eur. it. 29> ̓́Αρτεμις ̓Αχαιοῖς, διὰ δὲ λαμπρὸν αἰθέρα
<eur. it. 30> πέμψασά μ' ἐς τήνδ' ᾤκισεν Ταύρων χθόνα,
<eur. it. 31> οὗ γῆς ἀνάσσει βαρβάροισι βάρβαρος
<eur. it. 32> Θόας, ὃς ὠκὺν πόδα τιθεὶς ἴσον πτεροῖς
<eur. it. 33> ἐς τοὔνομ' ἦλθε τόδε ποδωκείας χάριν.
<eur. it. 34> ναοῖσι δ' ἐν τοῖσδ' ἱερέαν τίθησί με:
<eur. it. 35> ὅθεν νόμοισι τοῖσιν ἥδεται θεὰ
<eur. it. 36> ̓́Αρτεμις, ἑορτῆς, τοὔνομ' ἧς καλὸν μόνον —
<eur. it. 37> τὰ δ' ἄλλα σιγῶ, τὴν θεὸν φοβουμένη —
<eur. it. 38> θύω γὰρ ὄντος τοῦ νόμου καὶ πρὶν πόλει,
<eur. it. 39> ὃς ἂν κατέλθῃ τήνδε γῆν ̔́Ελλην ἀνήρ.
<eur. it. 40> κατάρχομαι μέν, σφάγια δ' ἄλλοισιν μέλει
<eur. it. 41> ἄρρητ' ἔσωθεν τῶνδ' ἀνακτόρων θεᾶς.
<eur. it. 42> ἃ καινὰ δ' ἥκει νὺξ φέρουσα φάσματα,
<eur. it. 43> λέξω πρὸς αἰθέρ', εἴ τι δὴ τόδ' ἔστ' ἄκος.
<eur. it. 44> ἔδοξ' ἐν ὕπνῳ τῆσδ' ἀπαλλαχθεῖσα γῆς
<eur. it. 45> οἰκεῖν ἐν ̓́Αργει, παρθένοισι δ' ἐν μέσαις
<eur. it. 46> εὕδειν, χθονὸς δὲ νῶτα σεισθῆναι σάλῳ,
<eur. it. 47> φεύγειν δὲ κἄξω στᾶσα θριγκὸν εἰσιδεῖν
<eur. it. 48> δόμων πίτνοντα, πᾶν δ' ἐρείψιμον στέγος
<eur. it. 49> βεβλημένον πρὸς οὖδας ἐξ ἄκρων σταθμῶν.
<eur. it. 50> μόνος λελεῖφθαι στῦλος εἷς ἔδοξέ μοι
<eur. it. 51> δόμων πατρῴων, ἐκ δ' ἐπικράνων κόμας
<eur. it. 52> ξανθὰς καθεῖναι, φθέγμα δ' ἀνθρώπου λαβεῖν,
<eur. it. 53> κἀγὼ τέχνην τήνδ' ἣν ἔχω ξενοκτόνον
<eur. it. 54> τιμῶς' ὑδραίνειν αὐτὸν ὡς θανούμενον,
<eur. it. 55> κλαίουσα. τοὔναρ δ' ὧδε συμβάλλω τόδε:
<eur. it. 56> τέθνηκ' ̓Ορέστης, οὗ κατηρξάμην ἐγώ.
<eur. it. 57> στῦλοι γὰρ οἴκων παῖδές εἰσιν ἄρσενες:
<eur. it. 58> θνῄσκουσι δ' οὓς ἂν χέρνιβες βάλως' ἐμαί.
<eur. it. 59> οὐδ' αὖ συνάψαι τοὔναρ ἐς φίλους ἔχω:
<eur. it. 60> Στροφίῳ γὰρ οὐκ ἦν παῖς, ὅτ' ὠλλύμην ἐγώ.
<eur. it. 61> νῦν οὖν ἀδελφῷ βούλομαι δοῦναι χοὰς
<eur. it. 62> παροῦς' ἀπόντι — ταῦτα γὰρ δυναίμεθ' ἄν —
<eur. it. 63> σὺν προσπόλοισιν, ἃς ἔδωχ' ἡμῖν ἄναξ
<eur. it. 64> ̔Ελληνίδας γυναῖκας. ἀλλ' ἐξ αἰτίας
<eur. it. 65> οὔπω τίνος πάρεισιν; εἶμ' ἔσω δόμων
<eur. it. 66> ἐν οἷσι ναίω τῶνδ' ἀνακτόρων θεᾶς.
<eur. it. 67> ὅρα, φυλάσσου μή τις ἐν στίβῳ βροτῶν.
<eur. it. 68> ὁρῶ, σκοποῦμαι δ' ὄμμα πανταχῆ στρέφων.
<eur. it. 69> Πυλάδη, δοκεῖ σοι μέλαθρα ταῦτ' εἶναι θεᾶς
<eur. it. 70> ἔνθ' ̓Αργόθεν ναῦν ποντίαν ἐστείλαμεν;
<eur. it. 71> ἔμοιγ', ̓Ορέστα: σοὶ δὲ συνδοκεῖν χρεών.
<eur. it. 72> καὶ βωμός, ̔́Ελλην οὗ καταστάζει φόνος;
<eur. it. 73> ἐξ αἱμάτων γοῦν ξάνθ' ἔχει τριχώματα.
<eur. it. 74> θριγκοῖς δ' ὑπ' αὐτοῖς σκῦλ' ὁρᾷς ἠρτημένα;
<eur. it. 75> τῶν κατθανόντων γ' ἀκροθίνια ξένων.
<eur. it. 76> ἀλλ' ἐγκυκλοῦντ' ὀφθαλμὸν εὖ σκοπεῖν χρεών.
<eur. it. 77> ὦ Φοῖβε, ποῖ μ' αὖ τήνδ' ἐς ἄρκυν ἤγαγες
<eur. it. 78> χρήσας, ἐπειδὴ πατρὸς αἷμ' ἐτεισάμην,
<eur. it. 79> μητέρα κατακτάς, διαδοχαῖς δ' ̓Ερινύων
<eur. it. 80> ἠλαυνόμεσθα φυγάδες ἔξεδροι χθονὸς
<eur. it. 81> δρόμους τε πολλοὺς ἐξέπλησα καμπίμους,
<eur. it. 82> ἐλθὼν δέ ς' ἠρώτησα πῶς τροχηλάτου
<eur. it. 83> μανίας ἂν ἔλθοιμ' ἐς τέλος πόνων τ' ἐμῶν,
<eur. it. 84> οὓς ἐξεμόχθουν περιπολῶν καθ' ̔Ελλάδα —
<eur. it. 85> σὺ δ' εἶπας ἐλθεῖν Ταυρικῆς μ' ὅρους χθονός,
<eur. it. 86> ἔνθ' ̓́Αρτεμίς σοι σύγγονος βωμοὺς ἔχοι,
<eur. it. 87> λαβεῖν τ' ἄγαλμα θεᾶς, ὅ φασιν ἐνθάδε
<eur. it. 88> ἐς τούσδε ναοὺς οὐρανοῦ πεσεῖν ἄπο:
<eur. it. 89> λαβόντα δ' ἢ τέχναισιν ἢ τύχῃ τινί,
<eur. it. 90> κίνδυνον ἐκπλήσαντ', ̓Αθηναίων χθονὶ
<eur. it. 91> δοῦναι — τὸ δ' ἐνθένδ' οὐδὲν ἐρρήθη πέρα —
<eur. it. 92> καὶ ταῦτα δράσαντ' ἀμπνοὰς ἕξειν πόνων.
<eur. it. 93> ἥκω δὲ πεισθεὶς σοῖς λόγοισιν ἐνθάδε
<eur. it. 94> ἄγνωστον ἐς γῆν, ἄξενον. σὲ δ' ἱστορῶ,
<eur. it. 95> Πυλάδη — σὺ γάρ μοι τοῦδε συλλήπτωρ πόνου —
<eur. it. 96> τί δρῶμεν; ἀμφίβληστρα γὰρ τοίχων ὁρᾷς
<eur. it. 97> ὑψηλά: πότερα δωμάτων προσαμβάσεις
<eur. it. 98> ἐκβησόμεσθα; πῶς ἂν οὖν λάθοιμεν ἄν;
<eur. it. 99> ἢ χαλκότευκτα κλῇθρα λύσαντες μοχλοῖς —
<eur. it. 100> ὧν οὐδὲν ἴσμεν; ἢν δ' ἀνοίγοντες πύλας
<eur. it. 101> ληφθῶμεν ἐσβάσεις τε μηχανώμενοι,
<eur. it. 102> θανούμεθ'. ἀλλὰ πρὶν θανεῖν, νεὼς ἔπι
<eur. it. 103> φεύγωμεν, ᾗπερ δεῦρ' ἐναυστολήσαμεν.
<eur. it. 104> φεύγειν μὲν οὐκ ἀνεκτὸν οὐδ' εἰώθαμεν,
<eur. it. 105> τὸν τοῦ θεοῦ δὲ χρησμὸν οὐ κακιστέον:
<eur. it. 106> ναοῦ δ' ἀπαλλαχθέντε κρύψωμεν δέμας
<eur. it. 107> κατ' ἄντρ' ἃ πόντος νοτίδι διακλύζει μέλας —
<eur. it. 108> νεὼς ἄπωθεν, μή τις εἰσιδὼν σκάφος
<eur. it. 109> βασιλεῦσιν εἴπῃ κᾆτα ληφθῶμεν βίᾳ.
<eur. it. 110> ὅταν δὲ νυκτὸς ὄμμα λυγαίας μόλῃ,
<eur. it. 111> τολμητέον τοι ξεστὸν ἐκ ναοῦ λαβεῖν
<eur. it. 112> ἄγαλμα πάσας προσφέροντε μηχανάς.
<eur. it. 113> ὅρα δέ γ' εἴσω τριγλύφων ὅποι κενὸν
<eur. it. 114> δέμας καθεῖναι: τοὺς πόνους γὰρ ἁγαθοὶ
<eur. it. 115> τολμῶσι, δειλοὶ δ' εἰσὶν οὐδὲν οὐδαμοῦ.
<eur. it. 116> οὔ τοι μακρὸν μὲν ἤλθομεν κώπῃ πόρον,
<eur. it. 117> ἐκ τερμάτων δὲ νόστον ἀροῦμεν πάλιν.
<eur. it. 118> ἀλλ' εὖ γὰρ εἶπας, πειστέον: χωρεῖν χρεὼν
<eur. it. 119> ὅποι χθονὸς κρύψαντε λήσομεν δέμας.
<eur. it. 120> οὐ γὰρ τὸ τοῦ θεοῦ γ' αἴτιον γενήσεται
<eur. it. 121> πεσεῖν ἄχρηστον θέσφατον: τολμητέον:
<eur. it. 122> μόχθος γὰρ οὐδεὶς τοῖς νέοις σκῆψιν φέρει.
<eur. it. 123> εὐφαμεῖτ', ὦ
<eur. it. 124> πόντου δισσὰς συγχωρούσας
<eur. it. 125> πέτρας ̓Αξείνου ναίοντες.
<eur. it. 126> ὦ παῖ τᾶς Λατοῦς,
<eur. it. 127> Δίκτυνν' οὐρεία,
<eur. it. 128> πρὸς σὰν αὐλάν, εὐστύλων
<eur. it. 129> ναῶν χρυσήρεις θριγκούς,
<eur. it. 130> πόδα παρθένιον ὅσιον ὁσίας
<eur. it. 131> κλῃδούχου δούλα πέμπω,
<eur. it. 132> ̔Ελλάδος εὐίππου πύργους
<eur. it. 134> καὶ τείχη χόρτων τ' εὐδένδρων
<eur. it. 135> ἐξαλλάξας' Εὐρώπαν,
<eur. it. 136> πατρῴων οἴκων ἕδρας.
<eur. it. 137> ἔμολον: τί νέον; τίνα φροντίδ' ἔχεις;
<eur. it. 138> τί με πρὸς ναοὺς ἄγαγες ἄγαγες,
<eur. it. 139> ὦ παῖ τοῦ τᾶς Τροίας πύργους
<eur. it. 140> ἐλθόντος κλεινᾷ σὺν κώπᾳ
<eur. it. 141> χιλιοναύτα
<eur. it. 142> μυριοτευχοῦς ̓Ατρείδα; τῶν κλεινῶν;
<eur. it. 143> ἰὼ δμωαί,
<eur. it. 144> δυσθρηνήτοις ὡς θρήνοις
<eur. it. 145> ἔγκειμαι, τᾶς οὐκ εὐμούσου
<eur. it. 146> μολπᾶς βοὰν ἀλύροις ἐλέγοις, αἰαῖ,
<eur. it. 147> αἰαῖ, κηδείοις οἴκτοισιν:
<eur. it. 148> αἵ μοι συμβαίνους' ἆται,
<eur. it. 149> σύγγονον ἁμὸν κατακλαιομένα
<eur. it. 150> ζωᾶς, οἵαν οἵαν ἰδόμαν
<eur. it. 151> ὄψιν ὀνείρων
<eur. it. 152> νυκτός, τᾶς ἐξῆλθ' ὄρφνα.
<eur. it. 153> ὀλόμαν ὀλόμαν:
<eur. it. 154> οὐκ εἴς' οἶκοι πατρῷοι:
<eur. it. 155> οἴμοι μοι φροῦδος γέννα.
<eur. it. 155> φεῦ φεῦ τῶν ̓́Αργει μόχθων.
<eur. it. 156> ἰὼ δαῖμον,
<eur. it. 157> μόνον ὅς με κασίγνητον συλᾷς
<eur. it. 159> ̓Αίδᾳ πέμψας, ᾧ τάσδε χοὰς
<eur. it. 160> μέλλω κρατῆρά τε τὸν φθιμένων
<eur. it. 161> ὑδραίνειν γαίας ἐν νώτοις
<eur. it. 162> πηγάς τ' οὐρείων ἐκ μόσχων
<eur. it. 164> Βάκχου τ' οἰνηρὰς λοιβὰς
<eur. it. 165> ξουθᾶν τε πόνημα μελισσᾶν,
<eur. it. 166> ἃ νεκροῖς θελκτήρια κεῖται.
<eur. it. 168> ἀλλ' ἔνδος μοι πάγχρυσον
<eur. it. 169> τεῦχος καὶ λοιβὰν ̔́Αιδα.
<eur. it. 170> ὦ κατὰ γαίας ̓Αγαμεμνόνιον
<eur. it. 171> θάλος, ὡς φθιμένῳ τάδε σοι πέμπω:
<eur. it. 172> δέξαι δ': οὐ γὰρ πρὸς τύμβον σοι
<eur. it. 173> ξανθὰν χαίταν, οὐ δάκρυ' οἴσω.
<eur. it. 175> τηλόσε γὰρ δὴ σᾶς ἀπενάσθην
<eur. it. 176> πατρίδος καὶ ἐμᾶς, ἔνθα δοκήμασι
<eur. it. 177> κεῖμαι σφαχθεῖς' ἁ τλάμων.
<eur. it. 178> ἀντιψάλμους ᾠδὰς ὕμνων τ'
<eur. it. 180> ̓Ασιητᾶν σοι βάρβαρον ἀχὰν
<eur. it. 181> δεσποίνᾳ γ' ἐξαυδάσω,
<eur. it. 183> τὰν ἐν θρήνοισιν μοῦσαν
<eur. it. 184> νέκυσι μελομέναν, τὰν ἐν μολπαῖς
<eur. it. 185> ̔́Αιδας ὑμνεῖ δίχα παιάνων.
<eur. it. 186> οἴμοι, τῶν ̓Ατρειδᾶν οἴκων:
<eur. it. 187> ἔρρει φῶς σκήπτρων, οἴμοι,
<eur. it. 188> πατρῴων οἴκων.
<eur. it. 189> ἦν ἐκ τῶν εὐόλβων ̓́Αργει
<eur. it. 190> βασιλέων ἀρχά,
<eur. it. 191> μόχθος δ' ἐκ μόχθων ᾄσσει:
<eur. it. 192> δινευούσαις ἵπποισι ῥιφαὶ
<eur. it. 193> Πέλοπος πταναῖς: ἀλλάξας δ' ἐξ
<eur. it. 194> ἕδρας ἱερὸν ἱερὸν ὄμμ' αὐγᾶς
<eur. it. 195> ἅλιος. ἄλλαις δ' ἄλλα προσέβα
<eur. it. 196> χρυσέας ἀρνὸς μελάθροις ὀδύνα,
<eur. it. 197> † φόνος ἐπὶ φόνῳ, ἄχεα ἄχεσιν †
<eur. it. 199> ἔνθεν τῶν πρόσθεν δμαθέντων
<eur. it. 200> Τανταλιδᾶν ἐκβαίνει ποινά γ'
<eur. it. 201> εἰς οἴκους, σπεύδει δ' ἀσπούδαστ'
<eur. it. 202> ἐπὶ σοὶ δαίμων.
<eur. it. 203> ἐξ ἀρχᾶς μοι δυσδαίμων
<eur. it. 204> δαίμων τᾶς ματρὸς ζώνας
<eur. it. 205> καὶ νυκτὸς κείνας: ἐξ ἀρχᾶς
<eur. it. 206> λόχιαι στερρὰν παιδείαν
<eur. it. 207> Μοῖραι ξυντείνουσιν θεαί,
<eur. it. 208> τᾷ μναστευθείσᾳ 'ξ ̔Ελλάνων,
<eur. it. 209> ἃν πρωτόγονον θάλος ἐν θαλάμοις
<eur. it. 210> Λήδας ἁ τλάμων κούρα
<eur. it. 211> σφάγιον πατρῴᾳ λώβᾳ
<eur. it. 212> καὶ θῦμ' οὐκ εὐγάθητον
<eur. it. 213> ἔτεκεν, ἔτρεφεν εὐκταίαν:
<eur. it. 214> ἱππείοις δ' ἐν δίφροισι
<eur. it. 215> ψαμάθων Αὐλίδος ἐπέβασαν
<eur. it. 216> νύμφαιον, οἴμοι, δύσνυμφον
<eur. it. 217> τῷ τᾶς Νηρέως κούρας, αἰαῖ.
<eur. it. 218> νῦν δ' ἀξείνου πόντου ξείνα
<eur. it. 219> δυσχόρτους οἴκους ναίω,
<eur. it. 220> ἄγαμος ἄτεκνος ἄπολις ἄφιλος,
<eur. it. 221> οὐ τὰν ̓́Αργει μέλπους' ̔́Ηραν
<eur. it. 222> οὐδ' ἱστοῖς ἐν καλλιφθόγγοις
<eur. it. 223> κερκίδι Παλλάδος ̓Ατθίδος εἰκὼ
<eur. it. 224> καὶ Τιτάνων ποικίλλους', ἀλλ'
<eur. it. 225> αἱμόρραντον δυσφόρμιγγα
<eur. it. 226> ξείνων † αἱμάσσους' ἄταν βωμούς, †
<eur. it. 227> οἰκτράν τ' αἰαζόντων αὐδὰν
<eur. it. 228> οἰκτρόν τ' ἐκβαλλόντων δάκρυον.
<eur. it. 229> καὶ νῦν κείνων μέν μοι λάθα,
<eur. it. 230> τὸν δ' ̓́Αργει δμαθέντα κλαίω
<eur. it. 232> σύγγονον, ὃν ἔλιπον ἐπιμαστίδιον,
<eur. it. 233> ἔτι βρέφος, ἔτι νέον, ἔτι θάλος
<eur. it. 234> ἐν χερσὶν ματρὸς πρὸς στέρνοις τ'
<eur. it. 235> ̓́Αργει σκηπτοῦχον ̓Ορέσταν.
<eur. it. 236> καὶ μὴν ὅδ' ἀκτὰς ἐκλιπὼν θαλασσίους
<eur. it. 237> βουφορβὸς ἥκει σημανῶν τί σοι νέον.
<eur. it. 238> ̓Αγαμέμνονός τε καὶ Κλυταιμήστρας τέκνον,
<eur. it. 239> ἄκουε καινῶν ἐξ ἐμοῦ κηρυγμάτων.
<eur. it. 240> τί δ' ἔστι τοῦ παρόντος ἐκπλῆσσον λόγου;
<eur. it. 241> ἥκουσιν ἐς γῆν, κυανέαν Συμπληγάδα
<eur. it. 242> πλάτῃ φυγόντες, δίπτυχοι νεανίαι,
<eur. it. 243> θεᾷ φίλον πρόσφαγμα καὶ θυτήριον
<eur. it. 244> ̓Αρτέμιδι. χέρνιβας δὲ καὶ κατάργματα
<eur. it. 245> οὐκ ἂν φθάνοις ἂν εὐτρεπῆ ποιουμένη.
<eur. it. 246> ποδαποί; τίνος γῆς σχῆμ' ἔχουσιν οἱ ξένοι;
<eur. it. 247> ̔́Ελληνες: ἓν τοῦτ' οἶδα κοὐ περαιτέρω.
<eur. it. 248> οὐδ' ὄνομ' ἀκούσας οἶσθα τῶν ξένων φράσαι;
<eur. it. 249> Πυλάδης ἐκλῄζεθ' ἅτερος πρὸς θατέρου.
<eur. it. 250> τοῦ ξυζύγου δὲ τοῦ ξένου τί τοὔνομ' ἦν;
<eur. it. 251> οὐδεὶς τόδ' οἶδεν: οὐ γὰρ εἰσηκούσαμεν.
<eur. it. 252> πῶς δ' εἴδετ' αὐτοὺς κἀντυχόντες εἵλετε;
<eur. it. 253> ἄκραις ἐπὶ ῥηγμῖσιν ἀξένου πόρου —
<eur. it. 254> καὶ τίς θαλάσσης βουκόλοις κοινωνία;
<eur. it. 255> βοῦς ἤλθομεν νίψοντες ἐναλίᾳ δρόσῳ.
<eur. it. 256> ἐκεῖσε δὴ 'πάνελθε, πῶς νιν εἵλετε
<eur. it. 257> τρόπῳ θ' ὁποίῳ: τοῦτο γὰρ μαθεῖν θέλω.
<eur. it. 258> χρόνιοι γὰρ ἥκους': οὐδέ πω βωμὸς θεᾶς
<eur. it. 259> ̔Ελληνικαῖσιν ἐξεφοινίχθη ῥοαῖς.
<eur. it. 260> ἐπεὶ τὸν ἐσρέοντα διὰ Συμπληγάδων
<eur. it. 261> βοῦς ὑλοφορβοὺς πόντον εἰσεβάλλομεν,
<eur. it. 262> ἦν τις διαρρὼξ κυμάτων πολλῷ σάλῳ
<eur. it. 263> κοιλωπὸς ἀγμός, πορφυρευτικαὶ στέγαι.
<eur. it. 264> ἐνταῦθα δισσοὺς εἶδέ τις νεανίας
<eur. it. 265> βουφορβὸς ἡμῶν, κἀπεχώρησεν πάλιν
<eur. it. 266> ἄκροισι δακτύλοισι πορθμεύων ἴχνος.
<eur. it. 267> ἔλεξε δ': Οὐχ ὁρᾶτε; δαίμονές τινες
<eur. it. 268> θάσσουσιν οἵδε. — θεοσεβὴς δ' ἡμῶν τις ὢν
<eur. it. 269> ἀνέσχε χεῖρα καὶ προσηύξατ' εἰσιδών:
<eur. it. 270> ὦ ποντίας παῖ Λευκοθέας, νεῶν φύλαξ,
<eur. it. 271> δέσποτα Παλαῖμον, ἵλεως ἡμῖν γενοῦ,
<eur. it. 272> εἴτ' οὖν ἐπ' ἀκταῖς θάσσετον Διοσκόρω,
<eur. it. 273> ἢ Νηρέως ἀγάλμαθ', ὃς τὸν εὐγενῆ
<eur. it. 274> ἔτικτε πεντήκοντα Νηρῄδων χορόν.
<eur. it. 275> ἄλλος δέ τις μάταιος, ἀνομίᾳ θρασύς,
<eur. it. 276> ἐγέλασεν εὐχαῖς, ναυτίλους δ' ἐφθαρμένους
<eur. it. 277> θάσσειν φάραγγ' ἔφασκε τοῦ νόμου φόβῳ,
<eur. it. 278> κλύοντας ὡς θύοιμεν ἐνθάδε ξένους.
<eur. it. 279> ἔδοξε δ' ἡμῶν εὖ λέγειν τοῖς πλείοσι,
<eur. it. 280> θηρᾶν τε τῇ θεῷ σφάγια τἀπιχώρια.
<eur. it. 281> κἀν τῷδε πέτραν ἅτερος λιπὼν ξένοιν
<eur. it. 282> ἔστη κάρα τε διετίναξ' ἄνω κάτω
<eur. it. 283> κἀπεστέναξεν ὠλένας τρέμων ἄκρας,
<eur. it. 284> μανίαις ἀλαίνων, καὶ βοᾷ κυναγὸς ὥς:
<eur. it. 285> Πυλάδη, δέδορκας τήνδε; τήνδε δ' οὐχ ὁρᾷς
<eur. it. 286> ̔́Αιδου δράκαιναν, ὥς με βούλεται κτανεῖν
<eur. it. 287> δειναῖς ἐχίδναις εἰς ἔμ' ἐστομωμένη;
<eur. it. 288> ἣ δ' ἐκ χιτώνων πῦρ πνέουσα καὶ φόνον
<eur. it. 289> πτεροῖς ἐρέσσει, μητέρ' ἀγκάλαις ἐμὴν
<eur. it. 290> ἔχουσα — πέτρινον ὄχθον, ὡς ἐπεμβάλῃ.
<eur. it. 291> οἴμοι, κτενεῖ με: ποῖ φύγω;
<eur. it. 291a> παρῆν δ' ὁρᾶν
<eur. it. 292> οὐ ταῦτα μορφῆς σχήματ', ἀλλ' ἠλλάσσετο
<eur. it. 293> φθογγάς τε μόσχων καὶ κυνῶν ὑλάγματα,
<eur. it. 294> † ἃς φᾶς' † ̓Ερινῦς ἱέναι μιμήματα.
<eur. it. 295> ἡμεῖς δὲ συσταλέντες, ὡς θαμβούμενοι,
<eur. it. 296> σιγῇ καθήμεθ': ὃ δὲ χερὶ σπάσας ξίφος,
<eur. it. 297> μόσχους ὀρούσας ἐς μέσας λέων ὅπως,
<eur. it. 298> παίει σιδήρῳ λαγόνας ἐς πλευράς θ' ἱείς,
<eur. it. 299> δοκῶν ̓Ερινῦς θεὰς ἀμύνεσθαι τάδε,
<eur. it. 300> ὡς αἱματηρὸν πέλαγος ἐξανθεῖν ἁλός.
<eur. it. 301> κἀν τῷδε πᾶς τις, ὡς ὁρᾷ βουφόρβια
<eur. it. 302> πίπτοντα καὶ πορθούμεν', ἐξωπλίζετο,
<eur. it. 303> κόχλους τε φυσῶν συλλέγων τ' ἐγχωρίους:
<eur. it. 304> πρὸς εὐτραφεῖς γὰρ καὶ νεανίας ξένους
<eur. it. 305> φαύλους μάχεσθαι βουκόλους ἡγούμεθα.
<eur. it. 306> πολλοὶ δ' ἐπληρώθημεν ἐν μακρῷ χρόνῳ.
<eur. it. 307> πίπτει δὲ μανίας πίτυλον ὁ ξένος μεθείς,
<eur. it. 308> στάζων ἀφρῷ γένειον: ὡς δ' ἐσείδομεν
<eur. it. 309> προύργου πεσόντα, πᾶς ἀνὴρ ἔσχεν πόνον
<eur. it. 310> βάλλων ἀράσσων. ἅτερος δὲ τοῖν ξένοιν
<eur. it. 311> ἀφρόν τ' ἀπέψη σώματός τ' ἐτημέλει
<eur. it. 312> πέπλων τε προυκάλυπτεν εὐπήνους ὑφάς,
<eur. it. 313> καραδοκῶν μὲν τἀπιόντα τραύματα,
<eur. it. 314> φίλον δὲ θεραπείαισιν ἄνδρ' εὐεργετῶν.
<eur. it. 315> ἔμφρων δ' ἀνᾴξας ὁ ξένος πεσήματος
<eur. it. 316> ἔγνω κλύδωνα πολεμίων προσκείμενον
<eur. it. 317> καὶ τὴν παροῦσαν συμφορὰν αὐτοῖν πέλας,
<eur. it. 318> ᾤμωξέ θ': ἡμεῖς δ' οὐκ ἀνίεμεν πέτροις
<eur. it. 319> βάλλοντες, ἄλλος ἄλλοθεν προσκείμενοι.
<eur. it. 320> οὗ δὴ τὸ δεινὸν παρακέλευσμ' ἠκούσαμεν:
<eur. it. 321> Πυλάδη, θανούμεθ', ἀλλ' ὅπως θανούμεθα
<eur. it. 322> κάλλισθ': ἕπου μοι, φάσγανον σπάσας χερί. —
<eur. it. 323> ὡς δ' εἴδομεν δίπαλτα πολεμίων ξίφη,
<eur. it. 324> φυγῇ λεπαίας ἐξεπίμπλαμεν νάπας.
<eur. it. 325> ἀλλ', εἰ φύγοι τις, ἅτεροι προσκείμενοι
<eur. it. 326> ἔβαλλον αὐτούς: εἰ δὲ τούσδ' ὠσαίατο,
<eur. it. 327> αὖθις τὸ νῦν ὑπεῖκον ἤρασσεν πέτροις.
<eur. it. 328> ἀλλ' ἦν ἄπιστον: μυρίων γὰρ ἐκ χερῶν
<eur. it. 329> οὐδεὶς τὰ τῆς θεοῦ θύματ' εὐτύχει βαλών.
<eur. it. 330> μόλις δέ νιν τόλμῃ μὲν οὐ χειρούμεθα,
<eur. it. 331> κύκλῳ δὲ περιβαλόντες ἐξεκλέψαμεν
<eur. it. 332> πέτροισι χειρῶν φάσγαν', ἐς δὲ γῆν γόνυ
<eur. it. 333> καμάτῳ καθεῖσαν. πρὸς δ' ἄνακτα τῆσδε γῆς
<eur. it. 334> κομίζομέν νιν. ὃ δ' ἐσιδὼν ὅσον τάχος
<eur. it. 335> ἐς χέρνιβάς τε καὶ σφαγεῖ' ἔπεμπέ σοι.
<eur. it. 336> ηὔχου δὲ τοιάδ', ὦ νεᾶνί, σοι ξένων
<eur. it. 337> σφάγια παρεῖναι: κἂν ἀναλίσκῃς ξένους
<eur. it. 338> τοιούσδε, τὸν σὸν ̔Ελλὰς ἀποτείσει φόνον
<eur. it. 339> δίκας τίνουσα τῆς ἐν Αὐλίδι σφαγῆς.
<eur. it. 340> θαυμάστ' ἔλεξας τὸν μανένθ', ὅστις ποτὲ
<eur. it. 341> ̔́Ελληνος ἐκ γῆς πόντον ἦλθεν ἄξενον.
<eur. it. 342> εἶἑν: σὺ μὲν κόμιζε τοὺς ξένους μολών,
<eur. it. 343> τὰ δ' ἐνθάδ' ἡμεῖς ὅσια φροντιούμεθα —
<eur. it. 344> ὦ καρδία τάλαινα, πρὶν μὲν ἐς ξένους
<eur. it. 345> γαληνὸς ἦσθα καὶ φιλοικτίρμων ἀεί,
<eur. it. 346> ἐς θοὑμόφυλον ἀναμετρουμένη δάκρυ,
<eur. it. 347> ̔́Ελληνας ἄνδρας ἡνίκ' ἐς χέρας λάβοις.
<eur. it. 348> νῦν δ' ἐξ ὀνείρων οἷσιν ἠγριώμεθα,
<eur. it. 349> δοκοῦς' ̓Ορέστην μηκέθ' ἥλιον βλέπειν,
<eur. it. 350> δύσνουν με λήψεσθ', οἵτινές ποθ' ἥκετε.
<eur. it. 351> καὶ τοῦτ' ἄρ' ἦν ἀληθές, ᾐσθόμην, φίλαι:
<eur. it. 352> οἱ δυστυχεῖς γὰρ τοῖσι δυστυχεστέροις
<eur. it. 353> αὐτοὶ κακῶς πράξαντες οὐ φρονοῦσιν εὖ.
<eur. it. 354> ἀλλ' οὔτε πνεῦμα Διόθεν ἦλθε πώποτε,
<eur. it. 355> οὐ πορθμίς, ἥτις διὰ πέτρας Συμπληγάδας
<eur. it. 356> ̔Ελένην ἀπήγαγ' ἐνθάδ', ἥ μ' ἀπώλεσεν,
<eur. it. 357> Μενέλεών θ', ἵν' αὐτοὺς ἀντετιμωρησάμην,
<eur. it. 358> τὴν ἐνθάδ' Αὖλιν ἀντιθεῖσα τῆς ἐκεῖ,
<eur. it. 359> οὗ μ' ὥστε μόσχον Δαναί̈δαι χειρούμενοι
<eur. it. 360> ἔσφαζον, ἱερεὺς δ' ἦν ὁ γεννήσας πατήρ.
<eur. it. 361> οἴμοι — κακῶν γὰρ τῶν τότ' οὐκ ἀμνημονῶ —
<eur. it. 362> ὅσας γενείου χεῖρας ἐξηκόντισα
<eur. it. 363> γονάτων τε τοῦ τεκόντος, ἐξαρτωμένη,
<eur. it. 364> λέγουσα τοιάδ': ὦ πάτερ, νυμφεύομαι
<eur. it. 365> νυμφεύματ' αἰσχρὰ πρὸς σέθεν: μήτηρ δ' ἐμὲ
<eur. it. 366> σέθεν κατακτείνοντος ̓Αργεῖαί τε νῦν
<eur. it. 367> ὑμνοῦσιν ὑμεναίοισιν, αὐλεῖται δὲ πᾶν
<eur. it. 368> μέλαθρον: ἡμεῖς δ' ὀλλύμεσθα πρὸς σέθεν.
<eur. it. 369> ̔́Αιδης ̓Αχιλλεὺς ἦν ἄρ', οὐχ ὁ Πηλέως,
<eur. it. 370> ὅν μοι προσείσας πόσιν, ἐν ἁρμάτων ὄχοις
<eur. it. 371> ἐς αἱματηρὸν γάμον ἐπόρθμευσας δόλῳ.
<eur. it. 372> ἐγὼ δὲ λεπτῶν ὄμμα διὰ καλυμμάτων
<eur. it. 373> ἔχους', ἀδελφόν τ' οὐκ ἀνειλόμην χεροῖν,
<eur. it. 374> — ὃς νῦν ὄλωλεν — οὐ κασιγνήτῃ στόμα
<eur. it. 375> συνῆψ' ὑπ' αἰδοῦς, ὡς ἰοῦς' ἐς Πηλέως
<eur. it. 376> μέλαθρα: πολλὰ δ' ἀπεθέμην ἀσπάσματα
<eur. it. 377> ἐς αὖθις, ὡς ἥξους' ἐς ̓́Αργος αὖ πάλιν.
<eur. it. 378> ὦ τλῆμον, εἰ τέθνηκας, ἐξ οἵων καλῶν
<eur. it. 379> ἔρρεις, ̓Ορέστα, καὶ πατρὸς ζηλωμάτων —
<eur. it. 380> τὰ τῆς θεοῦ δὲ μέμφομαι σοφίσματα,
<eur. it. 381> ἥτις βροτῶν μὲν ἤν τις ἅψηται φόνου,
<eur. it. 382> ἢ καὶ λοχείας ἢ νεκροῦ θίγῃ χεροῖν,
<eur. it. 383> βωμῶν ἀπείργει, μυσαρὸν ὡς ἡγουμένη,
<eur. it. 384> αὐτὴ δὲ θυσίαις ἥδεται βροτοκτόνοις.
<eur. it. 385> οὐκ ἔσθ' ὅπως ἔτεκεν ἂν ἡ Διὸς δάμαρ
<eur. it. 386> Λητὼ τοσαύτην ἀμαθίαν. ἐγὼ μὲν οὖν
<eur. it. 387> τὰ Ταντάλου θεοῖσιν ἑστιάματα
<eur. it. 388> ἄπιστα κρίνω, παιδὸς ἡσθῆναι βορᾷ,
<eur. it. 389> τοὺς δ' ἐνθάδ', αὐτοὺς ὄντας ἀνθρωποκτόνους,
<eur. it. 390> ἐς τὴν θεὸν τὸ φαῦλον ἀναφέρειν δοκῶ:
<eur. it. 391> οὐδένα γὰρ οἶμαι δαιμόνων εἶναι κακόν.
<eur. it. 392> κυάνεαι κυάνεαι
<eur. it. 393> σύνοδοι θαλάσσας, ἵν' οἶ-
<eur. it. 394> στρος ὁ πετόμενος ̓Αργόθεν ἄ-
<eur. it. 395> ξενον ἐπ' οἶδμα διεπέρασεν —
<eur. it. 396> ̓Ασιήτιδα γαῖαν
<eur. it. 397> Εὐρώπας διαμείψας.
<eur. it. 399> τίνες ποτ' ἄρα τὸν εὔυδρον δονακόχλοα
<eur. it. 400> λιπόντες Εὐρώταν ἢ
<eur. it. 401> ῥεύματα σεμνὰ Δίρκας
<eur. it. 402> ἔβασαν ἔβασαν ἄμεικτον αἶαν, ἔνθα κούρᾳ
<eur. it. 403> δίᾳ τέγγει
<eur. it. 405> βωμοὺς καὶ περικίονας
<eur. it. 406> ναοὺς αἷμα βρότειον;
<eur. it. 407> ἦ ῥοθίοις εἰλατίνας
<eur. it. 408> δικρότοισι κώπας ἔπλευ-
<eur. it. 409> σαν ἐπὶ πόντια κύματα, νά-
<eur. it. 410> ιον ὄχημα λινοπόροις αὔραις,
<eur. it. 411> φιλόπλουτον ἅμιλλαν
<eur. it. 412> αὔξοντες μελάθροισιν;
<eur. it. 414> φίλα γὰρ ἐλπίς γ', ἐπί τε πήμασιν βροτῶν
<eur. it. 415> ἄπληστος ἀνθρώποις, ὄλ-
<eur. it. 416> βου βάρος οἳ φέρονται
<eur. it. 417> πλάνητες ἐπ' οἶδμα πόλεις τε βαρβάρους περῶντες,
<eur. it. 418> κοινᾷ δόξᾳ:
<eur. it. 419> γνώμα δ' οἷς μὲν ἄκαιρος ὄλ-
<eur. it. 420> βου, τοῖς δ' ἐς μέσον ἥκει.
<eur. it. 421> πῶς πέτρας τὰς συνδρομάδας,
<eur. it. 422> πῶς Φινεϊδᾶν ἀύ̈-
<eur. it. 423> πνους ἀκτὰς ἐπέρασαν
<eur. it. 424> παρ' ἅλιον
<eur. it. 425> αἰγιαλὸν ἐπ' ̓Αμφιτρί-
<eur. it. 426> τας ῥοθίῳ δραμόντες,
<eur. it. 427> ὅπου πεντήκοντα κορᾶν
<eur. it. 428> Νηρῄδων χοροὶ
<eur. it. 429> μέλπουσιν ἐγκύκλιοι,
<eur. it. 430> πλησιστίοισι πνοαῖς
<eur. it. 431> συριζόντων κατὰ πρύμναν
<eur. it. 432> εὐναίων πηδαλίων
<eur. it. 433> αὔραις σὺν νοτίαις
<eur. it. 434> ἢ πνεύμασι Ζεφύρου,
<eur. it. 435> τὰν πολυόρνιθον ἐπ' αἶ-
<eur. it. 436> αν, λευκὰν ἀκτάν, ̓Αχιλῆ-
<eur. it. 437> ος δρόμους καλλισταδίους,
<eur. it. 438> ἄξεινον κατὰ πόντον;
<eur. it. 439> εἴθ' εὐχαῖσιν δεσποσύνοις
<eur. it. 440> Λήδας ̔Ελένα φίλα
<eur. it. 440> παῖς ἐλθοῦσα τύχοι τὰν
<eur. it. 441> Τρῳάδα λι-
<eur. it. 442> ποῦσα πόλιν, ἵν' ἀμφὶ χαί-
<eur. it. 443> τᾳ δρόσον αἱματηρὰν
<eur. it. 444> ἑλιχθεῖσα λαιμοτόμῳ
<eur. it. 445> δεσποίνας χειρὶ θάνοι
<eur. it. 446> ποινὰς δοῦς' ἀντιπάλους.
<eur. it. 447> ἁδίσταν δ' ἀγγελίαν
<eur. it. 448> δεξαίμεσθ', ̔Ελλάδος ἐκ γᾶς
<eur. it. 449> πλωτήρων εἴ τις ἔβα,
<eur. it. 450> δουλείας ἐμέθεν
<eur. it. 451> δειλαίας παυσίπονος:
<eur. it. 452> κἀν γὰρ ὀνείροισι συνεί-
<eur. it. 453> ην δόμοις πόλει τε πατρῴ-
<eur. it. 454> ᾳ, τερπνῶν ὕπνων ἀπόλαυ-
<eur. it. 455> σιν, κοινὰν χάριν ὄλβου.
<eur. it. 456> ἀλλ' οἵδε χέρας δεσμοῖς δίδυμοι
<eur. it. 457> συνερεισθέντες χωροῦσι, νέον
<eur. it. 458> πρόσφαγμα θεᾶς: σιγᾶτε, φίλαι.
<eur. it. 459> τὰ γὰρ ̔Ελλήνων ἀκροθίνια δὴ
<eur. it. 460> ναοῖσι πέλας τάδε βαίνει:
<eur. it. 461> οὐδ' ἀγγελίας ψευδεῖς ἔλακεν
<eur. it. 462> βουφορβὸς ἀνήρ.
<eur. it. 463> ὦ πότνι', εἴ σοι τάδ' ἀρεσκόντως
<eur. it. 464> πόλις ἥδε τελεῖ, δέξαι θυσίας,
<eur. it. 465> ἃς ὁ παρ' ἡμῖν νόμος οὐχ ὁσίας
<eur. it. 466> ̔́Ελλησι διδοὺς ἀναφαίνει.
<eur. it. 467> εἶἑν:
<eur. it. 468> τὰ τῆς θεοῦ μὲν πρῶτον ὡς καλῶς ἔχῃ
<eur. it. 469> φροντιστέον μοι. μέθετε τῶν ξένων χέρας,
<eur. it. 470> ὡς ὄντες ἱεροὶ μηκέτ' ὦσι δέσμιοι.
<eur. it. 470> ναοῦ δ' ἔσω στείχοντες εὐτρεπίζετε
<eur. it. 471> ἃ χρὴ 'πὶ τοῖς παροῦσι καὶ νομίζεται.
<eur. it. 472> φεῦ:
<eur. it. 473> τίς ἆρα μήτηρ ἡ τεκοῦς' ὑμᾶς ποτε
<eur. it. 474> πατήρ τ'; ἀδελφή τ', εἰ γεγῶσα τυγχάνει —
<eur. it. 475> οἵων στερεῖσα διπτύχων νεανιῶν
<eur. it. 475> ἀνάδελφος ἔσται. — τὰς τύχας τίς οἶδ' ὅτῳ
<eur. it. 476> τοιαίδ' ἔσονται; πάντα γὰρ τὰ τῶν θεῶν
<eur. it. 477> ἐς ἀφανὲς ἕρπει, κοὐδὲν οἶδ' οὐδεὶς κακὸν
<eur. it. 479> ἡ γὰρ τύχη παρήγαγ' ἐς τὸ δυσμαθές.
<eur. it. 480> πόθεν ποθ' ἥκετ', ὦ ταλαίπωροι ξένοι;
<eur. it. 480> ὡς διὰ μακροῦ μὲν τήνδ' ἐπλεύσατε χθόνα,
<eur. it. 481> μακρὸν δ' ἀπ' οἴκων χρόνον ἔσεσθ' ἀεὶ κάτω.
<eur. it. 482> τί ταῦτ' ὀδύρῃ, κἀπὶ τοῖς μέλλουσι νῷν
<eur. it. 483> κακοῖσι λυπεῖς, ἥτις εἶ ποτ', ὦ γύναι;
<eur. it. 484> οὔτοι νομίζω σοφόν, ὃς ἂν μέλλων κτενεῖν
<eur. it. 485> οἴκτῳ τὸ δεῖμα τοὐλέθρου νικᾶν θέλῃ.
<eur. it. 486> οὐχ ὅστις ̔́Αιδην ἐγγὺς ὄντ' οἰκτίζεται
<eur. it. 487> σωτηρίας ἄνελπις: ὡς δύ' ἐξ ἑνὸς
<eur. it. 488> κακὼ συνάπτει, μωρίαν τ' ὀφλισκάνει
<eur. it. 489> θνῄσκει θ' ὁμοίως: τὴν τύχην δ' ἐᾶν χρεών.
<eur. it. 490> ἡμᾶς δὲ μὴ θρήνει σύ: τὰς γὰρ ἐνθάδε
<eur. it. 491> θυσίας ἐπιστάμεσθα καὶ γιγνώσκομεν.
<eur. it. 492> πότερος ἄρ' ὑμῶν ἐνθάδ' ὠνομασμένος
<eur. it. 493> Πυλάδης κέκληται; τόδε μαθεῖν πρῶτον θέλω.
<eur. it. 494> ὅδ', εἴ τι δή σοι τοῦτ' ἐν ἡδονῇ μαθεῖν.
<eur. it. 495> ποίας πολίτης πατρίδος ̔́Ελληνος γεγώς;
<eur. it. 496> τί δ' ἂν μαθοῦσα τόδε πλέον λάβοις, γύναι;
<eur. it. 497> πότερον ἀδελφὼ μητρός ἐστον ἐκ μιᾶς;
<eur. it. 498> φιλότητί γ': ἐσμὲν δ' οὐ κασιγνήτω, γύναι.
<eur. it. 499> σοὶ δ' ὄνομα ποῖον ἔθεθ' ὁ γεννήσας πατήρ;
<eur. it. 500> τὸ μὲν δίκαιον Δυστυχὴς καλοίμεθ' ἄν.
<eur. it. 501> οὐ τοῦτ' ἐρωτῶ: τοῦτο μὲν δὸς τῇ τύχῃ.
<eur. it. 502> ἀνώνυμοι θανόντες οὐ γελῴμεθ' ἄν.
<eur. it. 503> τί δὲ φθονεῖς τοῦτο; ἦ φρονεῖς οὕτω μέγα;
<eur. it. 504> τὸ σῶμα θύσεις τοὐμόν, οὐχὶ τοὔνομα.
<eur. it. 505> οὐδ' ἂν πόλιν φράσειας ἥτις ἐστί σοι;
<eur. it. 506> ζητεῖς γὰρ οὐδὲν κέρδος, ὡς θανουμένῳ.
<eur. it. 507> χάριν δὲ δοῦναι τήνδε κωλύει τί σε;
<eur. it. 508> τὸ κλεινὸν ̓́Αργος πατρίδ' ἐμὴν ἐπεύχομαι.
<eur. it. 509> πρὸς θεῶν, ἀληθῶς, ὦ ξέν', εἶ κεῖθεν γεγώς;
<eur. it. 510> ἐκ τῶν Μυκηνῶν γ', αἵ ποτ' ἦσαν ὄλβιαι.
<eur. it. 511> φυγὰς δ' ἀπῆρας πατρίδος, ἢ ποίᾳ τύχῃ;
<eur. it. 512> φεύγω τρόπον γε δή τιν' οὐχ ἑκὼν ἑκών.
<eur. it. 513> ἆρ' ἄν τί μοι φράσειας ὧν ἐγὼ θέλω;
<eur. it. 514> ὡς ἐν παρέργῳ τῆς ἐμῆς δυσπραξίας.
<eur. it. 515> καὶ μὴν ποθεινός γ' ἦλθες ἐξ ̓́Αργους μολών.
<eur. it. 516> οὔκουν ἐμαυτῷ γ': εἰ δὲ σοί, σὺ τοῦτ' ἔρα.
<eur. it. 517> Τροίαν ἴσως οἶσθ', ἧς ἁπανταχοῦ λόγος.
<eur. it. 518> ὡς μήποτ' ὤφελόν γε μηδ' ἰδὼν ὄναρ.
<eur. it. 519> φασίν νιν οὐκέτ' οὖσαν οἴχεσθαι δορί.
<eur. it. 520> ἔστιν γὰρ οὕτως οὐδ' ἄκραντ' ἠκούσατε.
<eur. it. 521> ̔Ελένη δ' ἀφῖκται δῶμα Μενέλεω πάλιν;
<eur. it. 522> ἥκει, κακῶς γ' ἐλθοῦσα τῶν ἐμῶν τινι.
<eur. it. 523> καὶ ποῦ 'στι; κἀμοὶ γάρ τι προυφείλει κακόν.
<eur. it. 524> Σπάρτῃ ξυνοικεῖ τῷ πάρος ξυνευνέτῃ.
<eur. it. 525> ὦ μῖσος εἰς ̔́Ελληνας, οὐκ ἐμοὶ μόνῃ.
<eur. it. 526> ἀπέλαυσα κἀγὼ δή τι τῶν κείνης γάμων.
<eur. it. 527> νόστος δ' ̓Αχαιῶν ἐγένεθ', ὡς κηρύσσεται;
<eur. it. 528> ὡς πάνθ' ἅπαξ με συλλαβοῦς' ἀνιστορεῖς.
<eur. it. 529> πρὶν γὰρ θανεῖν σε, τοῦδ' ἐπαυρέσθαι θέλω.
<eur. it. 530> ἔλεγχ', ἐπειδὴ τοῦδ' ἐρᾷς: λέξω δ' ἐγώ.
<eur. it. 531> Κάλχας τις ἦλθε μάντις ἐκ Τροίας πάλιν;
<eur. it. 532> ὄλωλεν, ὡς ἦν ἐν Μυκηναίοις λόγος.
<eur. it. 533> ὦ πότνι', ὡς εὖ. — τί γὰρ ὁ Λαέρτου γόνος;
<eur. it. 534> οὔπω νενόστηκ' οἶκον, ἔστι δ', ὡς λόγος.
<eur. it. 535> ὄλοιτο, νόστου μήποτ' ἐς πάτραν τυχών.
<eur. it. 536> μηδὲν κατεύχου: πάντα τἀκείνου νοσεῖ.
<eur. it. 537> Θέτιδος δ' ὁ τῆς Νηρῇδος ἔστι παῖς ἔτι;
<eur. it. 538> οὐκ ἔστιν: ἄλλως λέκτρ' ἔγημ' ἐν Αὐλίδι.
<eur. it. 539> δόλια γάρ, ὡς ἴσασιν οἱ πεπονθότες.
<eur. it. 540> τίς εἶ ποθ'; ὡς εὖ πυνθάνῃ τἀφ' ̔Ελλάδος.
<eur. it. 541> ἐκεῖθέν εἰμι: παῖς ἔτ' οὖς' ἀπωλόμην.
<eur. it. 542> ὀρθῶς ποθεῖς ἄρ' εἰδέναι τἀκεῖ, γύναι.
<eur. it. 543> τί δ' ὁ στρατηγός, ὃν λέγους' εὐδαιμονεῖν;
<eur. it. 544> τίς; οὐ γὰρ ὅν γ' ἐγᾦδα τῶν εὐδαιμόνων.
<eur. it. 545> ̓Ατρέως ἐλέγετο δή τις ̓Αγαμέμνων ἄναξ.
<eur. it. 546> οὐκ οἶδ': ἄπελθε τοῦ λόγου τούτου, γύναι.
<eur. it. 547> μὴ πρὸς θεῶν, ἀλλ' εἴφ', ἵν' εὐφρανθῶ, ξένε.
<eur. it. 548> τέθνηχ' ὁ τλήμων, πρὸς δ' ἀπώλεσέν τινα.
<eur. it. 549> τέθνηκε; ποίᾳ συμφορᾷ; τάλαιν' ἐγώ.
<eur. it. 550> τί δ' ἐστέναξας τοῦτο; μῶν προσῆκέ σοι;
<eur. it. 551> τὸν ὄλβον αὐτοῦ τὸν πάροιθ' ἀναστένω.
<eur. it. 552> δεινῶς γὰρ ἐκ γυναικὸς οἴχεται σφαγείς.
<eur. it. 553> ὦ πανδάκρυτος ἡ κτανοῦσα χὡ κτανών.
<eur. it. 554> παῦσαί νυν ἤδη μηδ' ἐρωτήσῃς πέρα.
<eur. it. 555> τοσόνδε γ', εἰ ζῇ τοῦ ταλαιπώρου δάμαρ.
<eur. it. 556> οὐκ ἔστι: παῖς νιν ὃν ἔτεχ', οὗτος ὤλεσεν.
<eur. it. 557> ὦ συνταραχθεὶς οἶκος. ὡς τί δὴ θέλων;
<eur. it. 558> πατρὸς θανόντος τήνδε τιμωρούμενος.
<eur. it. 559> φεῦ:
<eur. it. 560> ὡς εὖ κακὸν δίκαιον εἰσεπράξατο.
<eur. it. 560> ἀλλ' οὐ τὰ πρὸς θεῶν εὐτυχεῖ δίκαιος ὤν.
<eur. it. 561> λείπει δ' ἐν οἴκοις ἄλλον ̓Αγαμέμνων γόνον;
<eur. it. 562> λέλοιπεν ̓Ηλέκτραν γε παρθένον μίαν.
<eur. it. 563> τί δέ; σφαγείσης θυγατρὸς ἔστι τις λόγος;
<eur. it. 564> οὐδείς γε, πλὴν θανοῦσαν οὐχ ὁρᾶν φάος.
<eur. it. 565> τάλαιν' ἐκείνη χὡ κτανὼν αὐτὴν πατήρ.
<eur. it. 566> κακῆς γυναικὸς χάριν ἄχαριν ἀπώλετο.
<eur. it. 567> ὁ τοῦ θανόντος δ' ἔστι παῖς ̓́Αργει πατρός;
<eur. it. 568> ἔστ', ἄθλιός γε, κοὐδαμοῦ καὶ πανταχοῦ.
<eur. it. 569> ψευδεῖς ὄνειροι, χαίρετ': οὐδὲν ἦτ' ἄρα.
<eur. it. 570> οὐδ' οἱ σοφοί γε δαίμονες κεκλημένοι
<eur. it. 571> πτηνῶν ὀνείρων εἰσὶν ἀψευδέστεροι.
<eur. it. 572> πολὺς ταραγμὸς ἔν τε τοῖς θείοις ἔνι
<eur. it. 573> κἀν τοῖς βροτείοις: ἓν δὲ λυπεῖται μόνον,
<eur. it. 574> ὃς οὐκ ἄφρων ὢν μάντεων πεισθεὶς λόγοις
<eur. it. 575> ὄλωλεν — ὡς ὄλωλε τοῖσιν εἰδόσιν.
<eur. it. 576> φεῦ φεῦ: τί δ' ἡμεῖς οἵ τ' ἐμοὶ γεννήτορες;
<eur. it. 577> ἆρ' εἰσίν; ἆρ' οὐκ εἰσί; τίς φράσειεν ἄν;
<eur. it. 578> ἀκούσατ': ἐς γὰρ δή τιν' ἥκομεν λόγον,
<eur. it. 579> ὑμῖν τ' ὄνησιν, ὦ ξένοι, σπουδῆς ἅμα
<eur. it. 580> κἀμοί. τὸ δ' εὖ μάλιστά γ' οὕτω γίγνεται,
<eur. it. 581> εἰ πᾶσι ταὐτὸν πρᾶγμ' ἀρεσκόντως ἔχει.
<eur. it. 582> θέλοις ἄν, εἰ σῴσαιμί ς', ἀγγεῖλαί τί μοι
<eur. it. 583> πρὸς ̓́Αργος ἐλθὼν τοῖς ἐμοῖς ἐκεῖ φίλοις,
<eur. it. 584> δέλτον τ' ἐνεγκεῖν, ἥν τις οἰκτίρας ἐμὲ
<eur. it. 585> ἔγραψεν αἰχμάλωτος, οὐχὶ τὴν ἐμὴν
<eur. it. 586> φονέα νομίζων χεῖρα, τοῦ νόμου δ' ὕπο
<eur. it. 587> θνῄσκειν τὰ τῆς θεοῦ, τάδε δίκαι' ἡγουμένης;
<eur. it. 588> οὐδένα γὰρ εἶχον ὅστις ἀγγείλαι μολὼν
<eur. it. 589> ἐς ̓́Αργος αὖθις, τάς τ' ἐμὰς ἐπιστολὰς
<eur. it. 590> πέμψειε σωθεὶς τῶν ἐμῶν φίλων τινί.
<eur. it. 591> σὺ δ' — εἶ γάρ, ὡς ἔοικας, οὔτε δυσμενὴς
<eur. it. 592> καὶ τὰς Μυκήνας οἶσθα χοὓς κἀγὼ θέλω —
<eur. it. 593> σώθητι, καὶ σὺ μισθὸν οὐκ αἰσχρὸν λαβών,
<eur. it. 594> κούφων ἕκατι γραμμάτων σωτηρίαν.
<eur. it. 595> οὗτος δ', ἐπείπερ πόλις ἀναγκάζει τάδε,
<eur. it. 596> θεᾷ γενέσθω θῦμα χωρισθεὶς σέθεν.
<eur. it. 597> καλῶς ἔλεξας τἄλλα πλὴν ἕν, ὦ ξένη:
<eur. it. 598> τὸ γὰρ σφαγῆναι τόνδε μοι βάρος μέγα.
<eur. it. 599> ὁ ναυστολῶν γάρ εἰμ' ἐγὼ τὰς συμφοράς,
<eur. it. 600> οὗτος δὲ συμπλεῖ τῶν ἐμῶν μόχθων χάριν.
<eur. it. 601> οὔκουν δίκαιον ἐπ' ὀλέθρῳ τῷ τοῦδ' ἐμὲ
<eur. it. 602> χάριν τίθεσθαι καὐτὸν ἐκδῦναι κακῶν.
<eur. it. 603> ἀλλ' ὣς γενέσθω: τῷδε μὲν δέλτον δίδου:
<eur. it. 604> πέμψει γὰρ ̓́Αργος, ὥστε σοι καλῶς ἔχειν:
<eur. it. 605> ἡμᾶς δ' ὁ χρῄζων κτεινέτω. τὰ τῶν φίλων
<eur. it. 606> αἴσχιστον ὅστις καταβαλὼν ἐς ξυμφορὰς
<eur. it. 607> αὐτὸς σέσῳσται. τυγχάνει δ' ὅδ' ὢν φίλος,
<eur. it. 608> ὃν οὐδὲν ἧσσον ἢ 'μὲ φῶς ὁρᾶν θέλω.
<eur. it. 609> ὦ λῆμ' ἄριστον, ὡς ἀπ' εὐγενοῦς τινος
<eur. it. 610> ῥίζης πέφυκας τοῖς φίλοις τ' ὀρθῶς φίλος.
<eur. it. 611> τοιοῦτος εἴη τῶν ἐμῶν ὁμοσπόρων
<eur. it. 612> ὅσπερ λέλειπται. καὶ γὰρ οὐδ' ἐγώ, ξένοι,
<eur. it. 613> ἀνάδελφός εἰμι, πλὴν ὅς' οὐχ ὁρῶσά νιν.
<eur. it. 614> ἐπεὶ δὲ βούλῃ ταῦτα, τόνδε πέμψομεν
<eur. it. 615> δέλτον φέροντα, σὺ δὲ θανῇ: πολλὴ δέ τις
<eur. it. 616> προθυμία σε τοῦδ' ἔχουσα τυγχάνει.
<eur. it. 617> θύσει δὲ τίς με καὶ τὰ δεινὰ τλήσεται;
<eur. it. 618> ἐγώ: θεᾶς γὰρ τῆσδε προστροπὴν ἔχω.
<eur. it. 619> ἄζηλά γ', ὦ νεᾶνι, κοὐκ εὐδαίμονα.
<eur. it. 620> ἀλλ' εἰς ἀνάγκην κείμεθ', ἣν φυλακτέον.
<eur. it. 621> αὐτὴ ξίφει θύουσα θῆλυς ἄρσενας;
<eur. it. 622> οὔκ, ἀλλὰ χαίτην ἀμφὶ σὴν χερνίψομαι.
<eur. it. 623> ὁ δὲ σφαγεὺς τίς; εἰ τάδ' ἱστορεῖν με χρή.
<eur. it. 624> ἔσω δόμων τῶνδ' εἰσὶν οἷς μέλει τάδε.
<eur. it. 625> τάφος δὲ ποῖος δέξεταί μ', ὅταν θάνω;
<eur. it. 626> πῦρ ἱερὸν ἔνδον χάσμα τ' εὐρωπὸν πέτρας.
<eur. it. 627> φεῦ:
<eur. it. 628> πῶς ἄν μ' ἀδελφῆς χεὶρ περιστείλειεν ἄν;
<eur. it. 629> μάταιον εὐχήν, ὦ τάλας, ὅστις ποτ' εἶ,
<eur. it. 630> ηὔξω: μακρὰν γὰρ βαρβάρου ναίει χθονός.
<eur. it. 630> οὐ μήν, ἐπειδὴ τυγχάνεις ̓Αργεῖος ὤν,
<eur. it. 631> ἀλλ' ὧν γε δυνατὸν οὐδ' ἐγὼ λείψω χάριν.
<eur. it. 632> πολύν τε γάρ σοι κόσμον ἐνθήσω τάφῳ,
<eur. it. 633> ξανθῷ τ' ἐλαίῳ σῶμα σὸν κατασβέσω,
<eur. it. 634> καὶ τῆς ὀρείας ἀνθεμόρρυτον γάνος
<eur. it. 635> ξουθῆς μελίσσης ἐς πυρὰν βαλῶ σέθεν.
<eur. it. 636> ἀλλ' εἶμι δέλτον τ' ἐκ θεᾶς ἀνακτόρων
<eur. it. 637> οἴσω: τὸ μέντοι δυσμενὲς μὴ 'μοὶ λάβῃς.
<eur. it. 638> φυλάσσετ' αὐτούς, πρόσπολοι, δεσμῶν ἄτερ —
<eur. it. 639> ἴσως ἄελπτα τῶν ἐμῶν φίλων τινὶ
<eur. it. 640> πέμψω πρὸς ̓́Αργος, ὃν μάλιστ' ἐγὼ φιλῶ,
<eur. it. 641> καὶ δέλτος αὐτῷ ζῶντας οὓς δοκεῖ θανεῖν
<eur. it. 642> λέγουσα πιστὰς ἡδονὰς ἀπαγγελεῖ.
<eur. it. 643> κατολοφύρομαι σὲ τὸν χερνίβων
<eur. it. 645> ῥανίσι μελόμενον αἱμακταῖς.
<eur. it. 646> οἶκτος γὰρ οὐ ταῦτ', ἀλλὰ χαίρετ', ὦ ξέναι.
<eur. it. 647> σὲ δὲ τύχας μάκαρος, ὦ
<eur. it. 648> νεανία, σεβόμεθ', ἐς
<eur. it. 649> πάτραν ὅτι ποτ' ἐπεμβάσῃ.
<eur. it. 650> ἄζηλά τοι φίλοισι, θνῃσκόντων φίλων.
<eur. it. 651> ὦ σχέτλιοι πομπαί.
<eur. it. 652> φεῦ φεῦ, διόλλυσαι.
<eur. it. 653> αἰαῖ αἰαῖ. πότερος ὁ μᾶλλον;
<eur. it. 655> ἔτι γὰρ ἀμφίλογα δίδυμα μέμονε φρήν,
<eur. it. 656> σὲ πάρος ἢ σὲ ἀναστενάξω γόοις.
<eur. it. 658> Πυλάδη, πέπονθας ταὐτὸ πρὸς θεῶν ἐμοί;
<eur. it. 659> οὐκ οἶδ': ἐρωτᾷς οὐ λέγειν ἔχοντά με.
<eur. it. 660> τίς ἐστὶν ἡ νεᾶνις; ὡς ̔Ελληνικῶς
<eur. it. 661> ἀνήρεθ' ἡμᾶς τούς τ' ἐν ̓Ιλίῳ πόνους
<eur. it. 662> νόστον τ' ̓Αχαιῶν τόν τ' ἐν οἰωνοῖς σοφὸν
<eur. it. 663> Κάλχαντ' ̓Αχιλλέως τ' ὄνομα, καὶ τὸν ἄθλιον
<eur. it. 664> ̓Αγαμέμνον' ὡς ᾤκτιρ' ἀνηρώτα τέ με
<eur. it. 665> γυναῖκα παῖδάς τε. ἔστιν ἡ ξένη γένος
<eur. it. 666> ἐκεῖθεν ̓Αργεία τις: οὐ γὰρ ἄν ποτε
<eur. it. 667> δέλτον τ' ἔπεμπε καὶ τάδ' ἐξεμάνθανεν,
<eur. it. 668> ὡς κοινὰ πράσσους', ̓́Αργος εἰ πράσσει καλῶς.
<eur. it. 669> ἔφθης με μικρόν: ταὐτὰ δὲ φθάσας λέγεις,
<eur. it. 670> πλὴν ἕν: τὰ γὰρ τῶν βασιλέων παθήματα
<eur. it. 671> ἴσασι πάντες, ὧν ἐπιστροφή τις ἦν.
<eur. it. 672> ἀτὰρ διῆλθον χἅτερον λόγον τινά.
<eur. it. 673> τίν'; ἐς τὸ κοινὸν δοὺς ἄμεινον ἂν μάθοις.
<eur. it. 674> αἰσχρὸν θανόντος σοῦ βλέπειν ἡμᾶς φάος:
<eur. it. 675> κοινῇ τ' ἔπλευσα δεῖ με καὶ κοινῇ θανεῖν.
<eur. it. 676> καὶ δειλίαν γὰρ καὶ κάκην κεκτήσομαι
<eur. it. 677> ̓́Αργει τε Φωκέων τ' ἐν πολυπτύχῳ χθονί,
<eur. it. 678> δόξω δὲ τοῖς πολλοῖσι — πολλοὶ γὰρ κακοί —
<eur. it. 679> προδοὺς σεσῷσθαί ς' αὐτὸς εἰς οἴκους μόνος
<eur. it. 680> ἢ καὶ φονεύσας ἐπὶ νοσοῦσι δώμασι
<eur. it. 681> ῥάψαι μόρον σοι σῆς τυραννίδος χάριν,
<eur. it. 682> ἔγκληρον ὡς δὴ σὴν κασιγνήτην γαμῶν.
<eur. it. 683> ταῦτ' οὖν φοβοῦμαι καὶ δι' αἰσχύνης ἔχω,
<eur. it. 684> κοὐκ ἔσθ' ὅπως οὐ χρὴ συνεκπνεῦσαί μέ σοι
<eur. it. 685> καὶ σὺν σφαγῆναι καὶ πυρωθῆναι δέμας,
<eur. it. 686> φίλον γεγῶτα καὶ φοβούμενον ψόγον.
<eur. it. 687> εὔφημα φώνει: τἀμὰ δεῖ φέρειν κακά,
<eur. it. 688> ἁπλᾶς δὲ λύπας ἐξόν, οὐκ οἴσω διπλᾶς.
<eur. it. 689> ὃ γὰρ σὺ λυπρὸν κἀπονείδιστον λέγεις,
<eur. it. 690> ταὔτ' ἔστιν ἡμῖν, εἴ σε συμμοχθοῦντ' ἐμοὶ
<eur. it. 691> κτενῶ: τὸ μὲν γὰρ εἰς ἔμ' οὐ κακῶς ἔχει,
<eur. it. 692> πράσσονθ' ἃ πράσσω πρὸς θεῶν, λῦσαι βίον.
<eur. it. 693> σὺ δ' ὄλβιός τ' εἶ, καθαρά τ', οὐ νοσοῦντ', ἔχεις
<eur. it. 694> μέλαθρ', ἐγὼ δὲ δυσσεβῆ καὶ δυστυχῆ.
<eur. it. 695> σωθεὶς δέ, παῖδας ἐξ ἐμῆς ὁμοσπόρου
<eur. it. 696> κτησάμενος, ἣν ἔδωκά σοι δάμαρτ' ἔχειν —
<eur. it. 697> ὄνομά τ' ἐμοῦ γένοιτ' ἄν, οὐδ' ἄπαις δόμος
<eur. it. 698> πατρῷος οὑμὸς ἐξαλειφθείη ποτ' ἄν.
<eur. it. 699> ἀλλ' ἕρπε καὶ ζῆ καὶ δόμους οἴκει πατρός.
<eur. it. 700> ὅταν δ' ἐς ̔Ελλάδ' ἵππιόν τ' ̓́Αργος μόλῃς,
<eur. it. 701> πρὸς δεξιᾶς σε τῆσδ' ἐπισκήπτω τάδε:
<eur. it. 702> τύμβον τε χῶσον κἀπίθες μνημεῖά μοι,
<eur. it. 703> καὶ δάκρυ' ἀδελφὴ καὶ κόμας δότω τάφῳ.
<eur. it. 704> ἄγγελλε δ' ὡς ὄλωλ' ὑπ' ̓Αργείας τινὸς
<eur. it. 705> γυναικός, ἀμφὶ βωμὸν ἁγνισθεὶς φόνῳ.
<eur. it. 706> καὶ μὴ προδῷς μου τὴν κασιγνήτην ποτέ,
<eur. it. 707> ἔρημα κήδη καὶ δόμους ὁρῶν πατρός.
<eur. it. 708> καὶ χαῖρ': ἐμῶν γὰρ φίλτατόν ς' ηὗρον φίλων,
<eur. it. 709> ὦ συγκυναγὲ καὶ συνεκτραφεὶς ἐμοί,
<eur. it. 710> ὦ πόλλ' ἐνεγκὼν τῶν ἐμῶν ἄχθη κακῶν.
<eur. it. 711> ἡμᾶς δ' ὁ Φοῖβος μάντις ὢν ἐψεύσατο:
<eur. it. 712> τέχνην δὲ θέμενος ὡς προσώταθ' ̔Ελλάδος
<eur. it. 713> ἀπήλας', αἰδοῖ τῶν πάρος μαντευμάτων.
<eur. it. 714> ᾧ πάντ' ἐγὼ δοὺς τἀμὰ καὶ πεισθεὶς λόγοις,
<eur. it. 715> μητέρα κατακτὰς αὐτὸς ἀνταπόλλυμαι.
<eur. it. 716> ἔσται τάφος σοι, καὶ κασιγνήτης λέχος
<eur. it. 717> οὐκ ἂν προδοίην, ὦ τάλας, ἐπεί ς' ἐγὼ
<eur. it. 718> θανόντα μᾶλλον ἢ βλέπονθ' ἕξω φίλον.
<eur. it. 719> ἀτὰρ τὸ τοῦ θεοῦ ς' οὐ διέφθορέν γέ πω
<eur. it. 720> μάντευμα: καίτοι γ' ἐγγὺς ἕστηκας φόνου.
<eur. it. 721> ἀλλ' ἔστιν, ἔστιν, ἡ λίαν δυσπραξία
<eur. it. 722> λίαν διδοῦσα μεταβολάς, ὅταν τύχῃ.
<eur. it. 723> σίγα: τὰ Φοίβου δ' οὐδὲν ὠφελεῖ μ' ἔπη:
<eur. it. 724> γυνὴ γὰρ ἥδε δωμάτων ἔξω περᾷ.
<eur. it. 725> ἀπέλθεθ' ὑμεῖς καὶ παρευτρεπίζετε
<eur. it. 726> τἄνδον μολόντες τοῖς ἐφεστῶσι σφαγῇ.
<eur. it. 727> δέλτου μὲν αἵδε πολύθυροι διαπτυχαί,
<eur. it. 728> ξένοι, πάρεισιν: ἃ δ' ἐπὶ τοῖσδε βούλομαι,
<eur. it. 729> ἀκούσατ'. οὐδεὶς αὑτὸς ἐν πόνοις τ' ἀνὴρ
<eur. it. 730> ὅταν τε πρὸς τὸ θάρσος ἐκ φόβου πέσῃ.
<eur. it. 731> ἐγὼ δὲ ταρβῶ μὴ ἀπονοστήσας χθονὸς
<eur. it. 732> θῆται παρ' οὐδὲν τὰς ἐμὰς ἐπιστολὰς
<eur. it. 733> ὁ τήνδε μέλλων δέλτον εἰς ̓́Αργος φέρειν.
<eur. it. 734> τί δῆτα βούλῃ; τίνος ἀμηχανεῖς πέρι;
<eur. it. 735> ὅρκον δότω μοι τάσδε πορθμεύσειν γραφὰς
<eur. it. 736> πρὸς ̓́Αργος, οἷσι βούλομαι πέμψαι φίλων.
<eur. it. 737> ἦ κἀντιδώσεις τῷδε τοὺς αὐτοὺς λόγους;
<eur. it. 738> τί χρῆμα δράσειν ἢ τί μὴ δράσειν; λέγε.
<eur. it. 739> ἐκ γῆς ἀφήσειν μὴ θανόντα βαρβάρου.
<eur. it. 740> δίκαιον εἶπας: πῶς γὰρ ἀγγείλειεν ἄν;
<eur. it. 741> ἦ καὶ τύραννος ταῦτα συγχωρήσεται;
<eur. it. 742> ναί.
<eur. it. 743> πείσω σφε, καὐτὴ ναὸς εἰσβήσω σκάφος.
<eur. it. 744> ὄμνυ: σὺ δ' ἔξαρχ' ὅρκον ὅστις εὐσεβής.
<eur. it. 745> δώσω, λέγειν χρή, τήνδε τοῖσι σοῖς φίλοις.
<eur. it. 745> τοῖς σοῖς φίλοισι γράμματ' ἀποδώσω τάδε.
<eur. it. 746> κἀγὼ σὲ σώσω κυανέας ἔξω πέτρας.
<eur. it. 747> τίν' οὖν ἐπόμνυς τοισίδ' ὅρκιον θεῶν;
<eur. it. 748> ̓́Αρτεμιν, ἐν ἧσπερ δώμασιν τιμὰς ἔχω.
<eur. it. 749> ἐγὼ δ' ἄνακτά γ' οὐρανοῦ, σεμνὸν Δία.
<eur. it. 750> εἰ δ' ἐκλιπὼν τὸν ὅρκον ἀδικοίης ἐμέ;
<eur. it. 751> ἄνοστος εἴην: τί δὲ σύ, μὴ σῴσασά με;
<eur. it. 752> μήποτε κατ' ̓́Αργος ζῶς' ἴχνος θείην ποδός.
<eur. it. 753> ἄκουε δή νυν ὃν παρήλθομεν λόγον.
<eur. it. 754> ἀλλ' αὖθις ἔσται καινός, ἢν καλῶς ἔχῃ.
<eur. it. 755> ἐξαίρετόν μοι δὸς τόδ', ἤν τι ναῦς πάθῃ,
<eur. it. 756> χἡ δέλτος ἐν κλύδωνι χρημάτων μέτα
<eur. it. 757> ἀφανὴς γένηται, σῶμα δ' ἐκσῴσω μόνον,
<eur. it. 758> τὸν ὅρκον εἶναι τόνδε μηκέτ' ἔμπεδον.
<eur. it. 759> ἀλλ' οἶσθ' ὃ δράσω; πολλὰ γὰρ πολλῶν κυρεῖ:
<eur. it. 760> τἀνόντα κἀγγεγραμμέν' ἐν δέλτου πτυχαῖς
<eur. it. 761> λόγῳ φράσω σοι πάντ' ἀναγγεῖλαι φίλοις.
<eur. it. 762> ἐν ἀσφαλεῖ γάρ: ἢν μὲν ἐκσῴσῃς γραφήν,
<eur. it. 763> αὐτὴν φράσει σιγῶσα τἀγγεγραμμένα:
<eur. it. 764> ἢν δ' ἐν θαλάσσῃ γράμματ' ἀφανισθῇ τάδε,
<eur. it. 765> τὸ σῶμα σῴσας τοὺς λόγους σῴσεις ἐμοί.
<eur. it. 766> καλῶς ἔλεξας τῶν θεῶν ἐμοῦ θ' ὕπερ.
<eur. it. 767> σήμαινε δ' ᾧ χρὴ τάσδ' ἐπιστολὰς φέρειν
<eur. it. 768> πρὸς ̓́Αργος ὅ τι τε χρὴ κλύοντα σοῦ λέγειν.
<eur. it. 769> ἄγγελλ' ̓Ορέστῃ, παιδὶ τῷ ̓Αγαμέμνονος:
<eur. it. 770> ̔Η 'ν Αὐλίδι σφαγεῖς' ἐπιστέλλει τάδε
<eur. it. 771> ζῶς' ̓Ιφιγένεια, τοῖς ἐκεῖ δ' οὐ ζῶς' ἔτι —
<eur. it. 772> ποῦ δ' ἔστ' ἐκείνη; κατθανοῦς' ἥκει πάλιν;
<eur. it. 773> ἥδ' ἣν ὁρᾷς σύ: μὴ λόγοις ἔκπλησσέ με.
<eur. it. 774> Κόμισαί μ' ἐς ̓́Αργος, ὦ σύναιμε, πρὶν θανεῖν,
<eur. it. 775> ἐκ βαρβάρου γῆς καὶ μετάστησον θεᾶς
<eur. it. 776> σφαγίων, ἐφ' οἷσι ξενοφόνους τιμὰς ἔχω.
<eur. it. 777> Πυλάδη, τί λέξω; ποῦ ποτ' ὄνθ' ηὑρήμεθα;
<eur. it. 778> ἢ σοῖς ἀραία δώμασιν γενήσομαι.
<eur. it. 779> ̓Ορέστα — ;    ἵν' αὖθις ὄνομα δὶς κλύων μάθῃς.
<eur. it. 780> ὦ θεοί.    τί τοὺς θεοὺς ἀνακαλεῖς ἐν τοῖς ἐμοῖς;
<eur. it. 781> οὐδέν: πέραινε δ': ἐξέβην γὰρ ἄλλοσε.
<eur. it. 782> τάχ' οὐκ ἐρωτῶν ς' εἰς ἄπιστ' ἀφίξομαι.
<eur. it. 783> λέγ' οὕνεκ' ἔλαφον ἀντιδοῦσά μου θεὰ
<eur. it. 784> ̓́Αρτεμις ἔσῳσέ μ', ἣν ἔθυς' ἐμὸς πατήρ,
<eur. it. 785> δοκῶν ἐς ἡμᾶς ὀξὺ φάσγανον βαλεῖν,
<eur. it. 786> ἐς τήνδε δ' ᾤκις' αἶαν. αἵδ' ἐπιστολαί,
<eur. it. 787> τάδ' ἐστὶ τἀν δέλτοισιν ἐγγεγραμμένα.
<eur. it. 788> ὦ ῥᾳδίοις ὅρκοισι περιβαλοῦσά με,
<eur. it. 789> κάλλιστα δ' ὀμόσας', οὐ πολὺν σχήσω χρόνον,
<eur. it. 790> τὸν δ' ὅρκον ὃν κατώμος' ἐμπεδώσομεν.
<eur. it. 791> ἰδού, φέρω σοι δέλτον ἀποδίδωμί τε,
<eur. it. 792> ̓Ορέστα, τῆσδε σῆς κασιγνήτης πάρα.
<eur. it. 793> δέχομαι: παρεὶς δὲ γραμμάτων διαπτυχὰς
<eur. it. 794> τὴν ἡδονὴν πρῶτ' οὐ λόγοις αἱρήσομαι.
<eur. it. 795> ὦ φιλτάτη μοι σύγγον', ἐκπεπληγμένος
<eur. it. 796> ὅμως ς' ἀπίστῳ περιβαλὼν βραχίονι
<eur. it. 797> ἐς τέρψιν εἶμι, πυθόμενος θαυμάστ' ἐμοί.
<eur. it. 798> ξέν', οὐ δικαίως τῆς θεοῦ τὴν πρόσπολον
<eur. it. 799> χραίνεις ἀθίκτοις περιβαλὼν πέπλοις χέρα.
<eur. it. 800> ὦ συγκασιγνήτη τε κἀκ ταὐτοῦ πατρὸς
<eur. it. 801> ̓Αγαμέμνονος γεγῶσα, μή μ' ἀποστρέφου,
<eur. it. 802> ἔχους' ἀδελφόν, οὐ δοκοῦς' ἕξειν ποτέ.
<eur. it. 803> ἐγώ ς' ἀδελφὸν τὸν ἐμόν; οὐ παύσῃ λέγων;
<eur. it. 804> τὸ δ' ̓́Αργος αὐτοῦ μεστὸν ἥ τε Ναυπλία.
<eur. it. 805> οὐκ ἔστ' ἐκεῖ σός, ὦ τάλαινα, σύγγονος.
<eur. it. 806> ἀλλ' ἡ Λάκαινα Τυνδαρίς ς' ἐγείνατο;
<eur. it. 807> Πέλοπός γε παιδὶ παιδός, οὗ 'κπέφυκ' ἐγώ.
<eur. it. 808> τί φῄς; ἔχεις τι τῶνδέ μοι τεκμήριον;
<eur. it. 809> ἔχω: πατρῴων ἐκ δόμων τι πυνθάνου.
<eur. it. 810> οὐκοῦν λέγειν μὲν χρὴ σέ, μανθάνειν δ' ἐμέ.
<eur. it. 811> λέγοιμ' ἄν, ἀκοῇ πρῶτον ̓Ηλέκτρας τάδε:
<eur. it. 812> ̓Ατρέως Θυέστου τ' οἶσθα γενομένην ἔριν;
<eur. it. 813> ἤκουσα: χρυσῆς ἀρνὸς ἦν νείκη πέρι.
<eur. it. 814> ταῦτ' οὖν ὑφήνας' οἶσθ' ἐν εὐπήνοις ὑφαῖς;
<eur. it. 815> ὦ φίλτατ', ἐγγὺς τῶν ἐμῶν κάμπτεις φρενῶν.
<eur. it. 816> εἰκώ τ' ἐν ἱστοῖς ἡλίου μετάστασιν;
<eur. it. 817> ὕφηνα καὶ τόδ' εἶδος εὐμίτοις πλοκαῖς.
<eur. it. 818> καὶ λούτρ' ἐς Αὖλιν μητρὸς ἀνεδέξω πάρα;
<eur. it. 819> οἶδ': οὐ γὰρ ὁ γάμος ἐσθλὸς ὤν μ' ἀφείλετο.
<eur. it. 820> τί γάρ; κόμας σὰς μητρὶ δοῦσα σῇ φέρειν;
<eur. it. 821> μνημεῖά γ' ἀντὶ σώματος τοὐμοῦ τάφῳ.
<eur. it. 822> ἃ δ' εἶδον αὐτός, τάδε φράσω τεκμήρια:
<eur. it. 823> Πέλοπος παλαιὰν ἐν δόμοις λόγχην πατρός,
<eur. it. 824> ἣν χερσὶ πάλλων παρθένον Πισάτιδα
<eur. it. 825> ἐκτήσαθ' ̔Ιπποδάμειαν, Οἰνόμαον κτανών,
<eur. it. 826> ἐν παρθενῶσι τοῖσι σοῖς κεκρυμμένην.
<eur. it. 827> ὦ φίλτατ', οὐδὲν ἄλλο, φίλτατος γὰρ εἶ,
<eur. it. 828> ἔχω ς', ̓Ορέστα, τηλύγετον χθονὸς ἀπὸ πατρίδος
<eur. it. 830> ̓Αργόθεν, ὦ φίλος.
<eur. it. 831> κἀγώ σε τὴν θανοῦσαν, ὡς δοξάζεται.
<eur. it. 832> κατὰ δὲ δάκρυ, κατὰ δὲ γόος ἅμα χαρᾷ
<eur. it. 833> τὸ σὸν νοτίζει βλέφαρον, ὡσαύτως δ' ἐμόν.
<eur. it. 834> τόδ' ἔτι βρέφος
<eur. it. 835> ἔλιπον ἀγκάλαισι νεαρὸν τροφοῦ
<eur. it. 836> νεαρὸν ἐν δόμοις.
<eur. it. 837> ὦ κρεῖσσον ἢ λόγοισιν εὐτυχοῦσά μου
<eur. it. 839> ψυχά, τί φῶ; θαυμάτων
<eur. it. 840> πέρα καὶ λόγου πρόσω τάδ' ἐπέβα.
<eur. it. 841> τὸ λοιπὸν εὐτυχοῖμεν ἀλλήλων μέτα.
<eur. it. 842> ἄτοπον ἁδονὰν ἔλαβον, ὦ φίλαι:
<eur. it. 843> δέδοικα δ' ἐκ χερῶν με μὴ πρὸς αἰθέρα
<eur. it. 844> ἀμπτάμενος φύγῃ:
<eur. it. 845> ἰὼ Κυκλωπὶς ἑστία: ἰὼ πατρίς,
<eur. it. 846> Μυκήνα φίλα,
<eur. it. 847> χάριν ἔχω ζόας, χάριν ἔχω τροφᾶς,
<eur. it. 848> ὅτι μοι συνομαίμονα τόνδε δόμοις
<eur. it. 849> ἐξεθρέψω φάος.
<eur. it. 850> γένει μὲν εὐτυχοῦμεν, ἐς δὲ συμφοράς,
<eur. it. 851> ὦ σύγγον', ἡμῶν δυστυχὴς ἔφυ βίος.
<eur. it. 852> ἐγᾦδ' ἁ μέλεος, οἶδ', ὅτε φάσγανον
<eur. it. 854> δέρᾳ θῆκέ μοι μελεόφρων πατήρ.
<eur. it. 855> οἴμοι. δοκῶ γὰρ οὐ παρών ς' ὁρᾶν ἐκεῖ.
<eur. it. 856> ἀνυμέναιος, ὦ σύγγον', ̓Αχιλλέως
<eur. it. 857> ἐς κλισίαν λέκτρων
<eur. it. 859> δολίαν ὅτ' ἀγόμαν:
<eur. it. 860> παρὰ δὲ βωμὸν ἦν δάκρυα καὶ γόοι.
<eur. it. 861> φεῦ φεῦ χερνίβων τῶν ἐκεῖ.
<eur. it. 862> ᾤμωξα κἀγὼ τόλμαν ἣν ἔτλη πατήρ.
<eur. it. 864> ἀπάτορ' ἀπάτορα πότμον ἔλαχον.
<eur. it. 865> ἄλλα δ' ἐξ ἄλλων κυρεῖ
<eur. it. 867> δαίμονος τύχᾳ τινός.
<eur. it. 866> εἰ σόν γ' ἀδελφόν, ὦ τάλαιν', ἀπώλεσας.
<eur. it. 868> ὦ μελέα δεινᾶς τόλμας. δείν' ἔτλαν
<eur. it. 870> δείν' ἔτλαν, ὤμοι σύγγονε. παρὰ δ' ὀλίγον
<eur. it. 871> ἀπέφυγες ὄλεθρον ἀνόσιον ἐξ ἐμᾶν
<eur. it. 872> δαϊχθεὶς χερῶν.
<eur. it. 873> ἁ δ' ἐπ' αὐτοῖσι τίς τελευτά;
<eur. it. 874> τίς τύχα μοι συγχωρήσει;
<eur. it. 875> τίνα σοι πόρον εὑρομένα —
<eur. it. 878> πάλιν ἀπὸ πόλεως, ἀπὸ φόνου πέμψω
<eur. it. 879> πατρίδ' ἐς ̓Αργείαν,
<eur. it. 880> πρὶν ἐπὶ ξίφος αἵματι σῷ πελάσαι;
<eur. it. 881> τόδε τόδε σόν, ὦ μελέα ψυχά,
<eur. it. 882> χρέος ἀνευρίσκειν.
<eur. it. 884> πότερον κατὰ χέρσον, οὐχὶ ναί̈ — ;
<eur. it. 885> ἀλλὰ ποδῶν ῥιπᾷ
<eur. it. 886> θανάτῳ πελάσεις ἄρα βάρβαρα φῦλα
<eur. it. 887> καὶ δι' ὁδοὺς ἀνόδους στείχων: διὰ κυανέας μὴν
<eur. it. 890> στενοπόρου πέτρας μακρὰ κέλευθα να-
<eur. it. 891> ί̈οισιν δρασμοῖς.
<eur. it. 894> τάλαινα, τάλαινα.
<eur. it. 895> τίς ἂν οὖν τάδ' ἂν ἢ θεὸς ἢ βροτὸς ἢ
<eur. it. 896> τί τῶν ἀδοκήτων,
<eur. it. 897> πόρον ἄπορον ἐξανύσας, δυοῖν
<eur. it. 898> τοῖν μόνοιν ̓Ατρείδαιν φαίνοι
<eur. it. 899> κακῶν ἔκλυσιν;
<eur. it. 900> ἐν τοῖσι θαυμαστοῖσι καὶ μύθων πέρα
<eur. it. 901> τάδ' εἶδον αὐτὴ κοὐ κλύους' ἀπαγγελῶ.
<eur. it. 902> τὸ μὲν φίλους ἐλθόντας εἰς ὄψιν φίλων,
<eur. it. 903> ̓Ορέστα, χειρῶν περιβολὰς εἰκὸς λαβεῖν:
<eur. it. 904> λήξαντα δ' οἴκτων κἀπ' ἐκεῖν' ἐλθεῖν χρεών,
<eur. it. 905> ὅπως τὸ κλεινὸν ὄνομα τῆς σωτηρίας
<eur. it. 906> λαβόντες ἐκ γῆς βησόμεσθα βαρβάρου.
<eur. it. 907> σοφῶν γὰρ ἀνδρῶν ταῦτα, μὴ 'κβάντας τύχης,
<eur. it. 908> καιρὸν λαβόντας, ἡδονὰς ἄλλας λαβεῖν.
<eur. it. 909> καλῶς ἔλεξας: τῇ τύχῃ δ' οἶμαι μέλειν
<eur. it. 910> τοῦδε ξὺν ἡμῖν: ἢν δέ τις πρόθυμος ᾖ,
<eur. it. 911> σθένειν τὸ θεῖον μᾶλλον εἰκότως ἔχει.
<eur. it. 912> μηδέν μ' ἐπίσχῃ γ': οὐδ' ἀποστήσει λόγου,
<eur. it. 913> πρῶτον πυθέσθαι τίνα ποτ' ̓Ηλέκτρα πότμον
<eur. it. 914> εἴληχε βιότου: φίλα γὰρ ἔστε πάντ' ἐμοί.
<eur. it. 915> τῷδε ξυνοικεῖ βίον ἔχους' εὐδαίμονα.
<eur. it. 916> οὗτος δὲ ποδαπὸς καὶ τίνος πέφυκε παῖς;
<eur. it. 917> Στρόφιος ὁ Φωκεὺς τοῦδε κλῄζεται πατήρ.
<eur. it. 918> ὁ δ' ἐστί γ' ̓Ατρέως θυγατρός, ὁμογενὴς ἐμός;
<eur. it. 919> ἀνεψιός γε, μόνος ἐμοὶ σαφὴς φίλος.
<eur. it. 920> οὐκ ἦν τόθ' οὗτος ὅτε πατὴρ ἔκτεινέ με.
<eur. it. 921> οὐκ ἦν: χρόνον γὰρ Στρόφιος ἦν ἄπαις τινά.
<eur. it. 922> χαῖρ' ὦ πόσις μοι τῆς ἐμῆς ὁμοσπόρου.
<eur. it. 923> κἀμός γε σωτήρ, οὐχὶ συγγενὴς μόνον.
<eur. it. 924> τὰ δεινὰ δ' ἔργα πῶς ἔτλης μητρὸς πέρι;
<eur. it. 925> σιγῶμεν αὐτά: πατρὶ τιμωρῶν ἐμῷ.
<eur. it. 926> ἡ δ' αἰτία τίς ἀνθ' ὅτου κτείνει πόσιν;
<eur. it. 927> ἔα τὰ μητρός: οὐδὲ σοὶ κλύειν καλόν.
<eur. it. 928> σιγῶ: τὸ δ' ̓́Αργος πρὸς σὲ νῦν ἀποβλέπει;
<eur. it. 929> Μενέλαος ἄρχει: φυγάδες ἐσμὲν ἐκ πάτρας.
<eur. it. 930> οὔ που νοσοῦντας θεῖος ὕβρισεν δόμους;
<eur. it. 931> οὔκ, ἀλλ' ̓Ερινύων δεῖμά μ' ἐκβάλλει χθονός.
<eur. it. 932> ταῦτ' ἆρ' ἐπ' ἀκταῖς κἀνθάδ' ἠγγέλης μανείς;
<eur. it. 933> ὤφθημεν οὐ νῦν πρῶτον ὄντες ἄθλιοι.
<eur. it. 934> ἔγνωκα: μητρός ς' οὕνεκ' ἠλάστρουν θεαί.
<eur. it. 935> ὥσθ' αἱματηρὰ στόμι' ἐπεμβαλεῖν ἐμοί.
<eur. it. 936> τί γάρ ποτ' ἐς γῆν τήνδ' ἐπόρθμευσας πόδα;
<eur. it. 937> Φοίβου κελευσθεὶς θεσφάτοις ἀφικόμην.
<eur. it. 938> τί χρῆμα δράσειν; ῥητὸν ἢ σιγώμενον;
<eur. it. 939> λέγοιμ' ἄν: ἀρχαὶ δ' αἵδε μοι πολλῶν πόνων.
<eur. it. 940> ἐπεὶ τὰ μητρὸς ταῦθ' ἃ σιγῶμεν κακὰ
<eur. it. 941> ἐς χεῖρας ἦλθε, μεταδρομαῖς ̓Ερινύων
<eur. it. 942> ἠλαυνόμεσθα φυγάδες, ἔνθεν μοι πόδα
<eur. it. 943> ἐς τὰς ̓Αθήνας δῆτ' ἔπεμψε Λοξίας,
<eur. it. 944> δίκην παρασχεῖν ταῖς ἀνωνύμοις θεαῖς.
<eur. it. 945> ἔστιν γὰρ ὁσία ψῆφος, ἣν ̓́Αρει ποτὲ
<eur. it. 946> Ζεὺς εἵσατ' ἔκ του δὴ χερῶν μιάσματος.
<eur. it. 947> ἐλθὼν δ' ἐκεῖσε — πρῶτα μέν μ' οὐδεὶς ξένων
<eur. it. 948> ἑκὼν ἐδέξαθ', ὡς θεοῖς στυγούμενον:
<eur. it. 949> οἳ δ' ἔσχον αἰδῶ, ξένια μονοτράπεζά μοι
<eur. it. 950> παρέσχον, οἴκων ὄντες ἐν ταὐτῷ στέγει,
<eur. it. 951> σιγῇ δ' ἐτεκτήναντ' ἀπόφθεγκτόν μ', ὅπως
<eur. it. 952> δαιτὸς γενοίμην πώματός τ' αὐτοῖς δίχα,
<eur. it. 953> ἐς δ' ἄγγος ἴδιον ἴσον ἅπασι βακχίου
<eur. it. 954> μέτρημα πληρώσαντες εἶχον ἡδονήν.
<eur. it. 955> κἀγὼ 'ξελέγξαι μὲν ξένους οὐκ ἠξίουν,
<eur. it. 956> ἤλγουν δὲ σιγῇ κἀδόκουν οὐκ εἰδέναι,
<eur. it. 957> μέγα στενάζων οὕνεκ' ἦ μητρὸς φονεύς.
<eur. it. 958> κλύω δ' ̓Αθηναίοισι τἀμὰ δυστυχῆ
<eur. it. 959> τελετὴν γενέσθαι, κἄτι τὸν νόμον μένειν,
<eur. it. 960> χοῆρες ἄγγος Παλλάδος τιμᾶν λεών.
<eur. it. 961> ὡς δ' εἰς ̓́Αρειον ὄχθον ἧκον, ἐς δίκην
<eur. it. 962> ἔστην, ἐγὼ μὲν θάτερον λαβὼν βάθρον,
<eur. it. 963> τὸ δ' ἄλλο πρέσβειρ' ἥπερ ἦν ̓Ερινύων.
<eur. it. 964> εἰπὼν δ' ἀκούσας θ' αἵματος μητρὸς πέρι,
<eur. it. 965> Φοῖβός μ' ἔσῳσε μαρτυρῶν, ἴσας δέ μοι
<eur. it. 966> ψήφους διηρίθμησε Παλλὰς ὠλένῃ:
<eur. it. 967> νικῶν δ' ἀπῆρα φόνια πειρατήρια.
<eur. it. 968> ὅσαι μὲν οὖν ἕζοντο πεισθεῖσαι δίκῃ,
<eur. it. 969> ψῆφον παρ' αὐτὴν ἱερὸν ὡρίσαντ' ἔχειν:
<eur. it. 970> ὅσαι δ' ̓Ερινύων οὐκ ἐπείσθησαν νόμῳ,
<eur. it. 971> δρόμοις ἀνιδρύτοισιν ἠλάστρουν μ' ἀεί,
<eur. it. 972> ἕως ἐς ἁγνὸν ἦλθον αὖ Φοίβου πέδον,
<eur. it. 973> καὶ πρόσθεν ἀδύτων ἐκταθείς, νῆστις βορᾶς,
<eur. it. 974> ἐπώμος' αὐτοῦ βίον ἀπορρήξειν θανών,
<eur. it. 975> εἰ μή με σώσει Φοῖβος, ὅς μ' ἀπώλεσεν.
<eur. it. 976> ἐντεῦθεν αὐδὴν τρίποδος ἐκ χρυσοῦ λακὼν
<eur. it. 977> Φοῖβός μ' ἔπεμψε δεῦρο, διοπετὲς λαβεῖν
<eur. it. 978> ἄγαλμ' ̓Αθηνῶν τ' ἐγκαθιδρῦσαι χθονί.
<eur. it. 979> ἀλλ' ἥνπερ ἡμῖν ὥρισεν σωτηρίαν,
<eur. it. 980> σύμπραξον: ἢν γὰρ θεᾶς κατάσχωμεν βρέτας,
<eur. it. 981> μανιῶν τε λήξω καὶ σὲ πολυκώπῳ σκάφει
<eur. it. 982> στείλας Μυκήναις ἐγκαταστήσω πάλιν.
<eur. it. 983> ἀλλ', ὦ φιληθεῖς', ὦ κασίγνητον κάρα,
<eur. it. 984> σῷσον πατρῷον οἶκον, ἔκσῳσον δ' ἐμέ:
<eur. it. 985> ὡς τἄμ' ὄλωλε πάντα καὶ τὰ Πελοπιδῶν,
<eur. it. 986> οὐράνιον εἰ μὴ ληψόμεσθα θεᾶς βρέτας.
<eur. it. 987> δεινή τις ὀργὴ δαιμόνων ἐπέζεσε
<eur. it. 988> τὸ Ταντάλειον σπέρμα διὰ πόνων τ' ἄγει.
<eur. it. 989> τὸ μὲν πρόθυμον, πρίν σε δεῦρ' ἐλθεῖν, ἔχω
<eur. it. 990> ̓́Αργει γενέσθαι καὶ σέ, σύγγον', εἰσιδεῖν.
<eur. it. 991> θέλω δ' ἅπερ σύ, σέ τε μεταστῆσαι πόνων
<eur. it. 992> νοσοῦντά τ' οἶκον, οὐχὶ τῷ κτανόντι με
<eur. it. 993> θυμουμένη, πατρῷον ὀρθῶσαι: θέλω:
<eur. it. 994> σφαγῆς τε γὰρ σῆς χεῖρ' ἀπαλλάξαιμεν ἂν
<eur. it. 995> σῴσαιμί τ' οἴκους. τὴν θεὸν δ' ὅπως λάθω
<eur. it. 996> δέδοικα καὶ τύραννον, ἡνίκ' ἂν κενὰς
<eur. it. 997> κρηπῖδας εὕρῃ λαί̈νας ἀγάλματος.
<eur. it. 998> πῶς δ' οὐ θανοῦμαι; τίς δ' ἔνεστί μοι λόγος;
<eur. it. 999> ἀλλ', εἰ μὲν — ἕν τι — τοῦθ' ὁμοῦ γενήσεται,
<eur. it. 1000> ἄγαλμά τ' οἴσεις κἄμ' ἐπ' εὐπρύμνου νεὼς
<eur. it. 1001> ἄξεις, τὸ κινδύνευμα γίγνεται καλόν:
<eur. it. 1002> τούτου δὲ χωρισθεῖς' — ἐγὼ μὲν ὄλλυμαι,
<eur. it. 1003> σὺ δ' ἂν τὸ σαυτοῦ θέμενος εὖ νόστου τύχοις.
<eur. it. 1004> οὐ μήν τι φεύγω γ', οὐδέ ς' εἰ θανεῖν χρεὼν
<eur. it. 1005> σῴσασαν: οὐ γὰρ ἀλλ' ἀνὴρ μὲν ἐκ δόμων
<eur. it. 1006> θανὼν ποθεινός, τὰ δὲ γυναικὸς ἀσθενῆ.
<eur. it. 1007> οὐκ ἂν γενοίμην σοῦ τε καὶ μητρὸς φονεύς:
<eur. it. 1008> ἅλις τὸ κείνης αἷμα: κοινόφρων δὲ σοὶ
<eur. it. 1009> καὶ ζῆν θέλοιμ' ἂν καὶ θανὼν λαχεῖν ἴσον.
<eur. it. 1010> ἄξω δέ γ', ἤνπερ καὐτὸς ἐνταυθοῖ περῶ,
<eur. it. 1011> πρὸς οἶκον, ἢ σοῦ κατθανὼν μενῶ μέτα.
<eur. it. 1012> γνώμης δ' ἄκουσον: εἰ πρόσαντες ἦν τόδε
<eur. it. 1013> ̓Αρτέμιδι, πῶς ἂν Λοξίας ἐθέσπισε
<eur. it. 1014> κομίσαι μ' ἄγαλμα θεᾶς πόλισμ' ἐς Παλλάδος
<eur. it. 1015> καὶ σὸν πρόσωπον εἰσιδεῖν; ἅπαντα γὰρ
<eur. it. 1016> συνθεὶς τάδ' εἰς ἓν νόστον ἐλπίζω λαβεῖν.
<eur. it. 1017> πῶς οὖν γένοιτ' ἂν ὥστε μήθ' ἡμᾶς θανεῖν,
<eur. it. 1018> λαβεῖν θ' ἃ βουλόμεσθα; τῇδε γὰρ νοσεῖ
<eur. it. 1019> νόστος πρὸς οἴκους: ἡ δὲ βούλησις πάρα.
<eur. it. 1020> ἆρ' ἂν τύραννον διολέσαι δυναίμεθ' ἄν;
<eur. it. 1021> δεινὸν τόδ' εἶπας, ξενοφονεῖν ἐπήλυδας.
<eur. it. 1022> ἀλλ', εἰ σὲ σώσει κἀμέ, κινδυνευτέον.
<eur. it. 1023> οὐκ ἂν δυναίμην: τὸ δὲ πρόθυμον ᾔνεσα.
<eur. it. 1024> τί δ', εἴ με ναῷ τῷδε κρύψειας λάθρα;
<eur. it. 1025> ὡς δὴ σκότον λαβόντες ἐκσωθεῖμεν ἄν;
<eur. it. 1026> κλεπτῶν γὰρ ἡ νύξ, τῆς δ' ἀληθείας τὸ φῶς.
<eur. it. 1027> εἴς' ἔνδον ἱεροὶ φύλακες, οὓς οὐ λήσομεν.
<eur. it. 1028> οἴμοι, διεφθάρμεσθα: πῶς σωθεῖμεν ἄν;
<eur. it. 1029> ἔχειν δοκῶ μοι καινὸν ἐξεύρημά τι.
<eur. it. 1030> ποῖόν τι; δόξης μετάδος, ὡς κἀγὼ μάθω.
<eur. it. 1031> ταῖς σαῖς ἀνίαις χρήσομαι σοφίσμασι.
<eur. it. 1032> δειναὶ γὰρ αἱ γυναῖκες εὑρίσκειν τέχνας.
<eur. it. 1033> φονέα σε φήσω μητρὸς ἐξ ̓́Αργους μολεῖν.
<eur. it. 1034> χρῆσαι κακοῖσι τοῖς ἐμοῖς, εἰ κερδανεῖς.
<eur. it. 1035> ὡς οὐ θέμις γε λέξομεν θύειν θεᾷ,
<eur. it. 1036> τίν' αἰτίαν ἔχους'; ὑποπτεύω τι γάρ.
<eur. it. 1037> οὐ καθαρὸν ὄντα: τὸ δ' ὅσιον δώσω φόβῳ.
<eur. it. 1038> τί δῆτα μᾶλλον θεᾶς ἄγαλμ' ἁλίσκεται;
<eur. it. 1039> πόντου σε πηγαῖς ἁγνίσαι βουλήσομαι,
<eur. it. 1040> ἔτ' ἐν δόμοισι βρέτας, ἐφ' ᾧ πεπλεύκαμεν.
<eur. it. 1041> κἀκεῖνο νίψαι, σοῦ θιγόντος ὥς, ἐρῶ.
<eur. it. 1042> ποῖ δῆτα; πόντου νοτερὸν εἶπας ἔκβολον;
<eur. it. 1043> οὗ ναῦς χαλινοῖς λινοδέτοις ὁρμεῖ σέθεν.
<eur. it. 1044> σὺ δ' ἤ τις ἄλλος ἐν χεροῖν οἴσει βρέτας;
<eur. it. 1045> ἐγώ: θιγεῖν γὰρ ὅσιόν ἐστ' ἐμοὶ μόνῃ.
<eur. it. 1046> Πυλάδης δ' ὅδ' ἡμῖν ποῦ τετάξεται πόνου;
<eur. it. 1047> ταὐτὸν χεροῖν σοὶ λέξεται μίασμ' ἔχων.
<eur. it. 1048> λάθρα δ' ἄνακτος ἢ εἰδότος δράσεις τάδε;
<eur. it. 1049> πείσασα μύθοις: οὐ γὰρ ἂν λάθοιμί γε.
<eur. it. 1050> καὶ μὴν νεώς γε πίτυλος εὐήρης πάρα.
<eur. it. 1051> σοὶ δὴ μέλειν χρὴ τἄλλ' ὅπως ἕξει καλῶς.
<eur. it. 1052> ἑνὸς μόνου δεῖ, τάσδε συγκρύψαι τάδε.
<eur. it. 1053> ἀλλ' ἀντίαζε καὶ λόγους πειστηρίους
<eur. it. 1054> εὕρισκ': ἔχει τοι δύναμιν εἰς οἶκτον γυνή.
<eur. it. 1055> τὰ δ' ἄλλ' ἴσως — . ἅπαντα συμβαίη καλῶς.
<eur. it. 1056> ὦ φίλταται γυναῖκες, εἰς ὑμᾶς βλέπω,
<eur. it. 1057> καὶ τἄμ' ἐν ὑμῖν ἐστιν ἢ καλῶς ἔχειν
<eur. it. 1058> ἢ μηδὲν εἶναι καὶ στερηθῆναι πάτρας
<eur. it. 1059> φίλου τ' ἀδελφοῦ φιλτάτης τε συγγόνου.
<eur. it. 1060> καὶ πρῶτα μέν μοι τοῦ λόγου τάδ' ἀρχέτω:
<eur. it. 1061> γυναῖκές ἐσμεν, φιλόφρον ἀλλήλαις γένος
<eur. it. 1062> σῴζειν τε κοινὰ πράγματ' ἀσφαλέσταται.
<eur. it. 1063> σιγήσαθ' ἡμῖν καὶ συνεκπονήσατε
<eur. it. 1064> φυγάς. καλόν τοι γλῶσς' ὅτῳ πιστὴ παρῇ.
<eur. it. 1065> ὁρᾶτε δ' ὡς τρεῖς μία τύχη τοὺς φιλτάτους,
<eur. it. 1066> ἢ γῆς πατρῴας νόστον ἢ θανεῖν ἔχει.
<eur. it. 1067> σωθεῖσα δ', ὡς ἂν καὶ σὺ κοινωνῇς τύχης,
<eur. it. 1068> σώσω ς' ἐς ̔Ελλάδ'. ἀλλὰ πρός σε δεξιᾶς
<eur. it. 1069> σὲ καὶ σὲ ἱκνοῦμαι, σὲ δὲ φίλης παρηίδος,
<eur. it. 1070> γονάτων τε καὶ τῶν ἐν δόμοισι φιλτάτων
<eur. it. 1071> μητρὸς πατρός τε καὶ τέκνων ὅτῳ κυρεῖ.
<eur. it. 1072> τί φατέ; τίς ὑμῶν φησιν ἢ τίς οὐ θέλειν —
<eur. it. 1073> φθέγξασθε — ταῦτα; μὴ γὰρ αἰνουσῶν λόγους
<eur. it. 1074> ὄλωλα κἀγὼ καὶ κασίγνητος τάλας.
<eur. it. 1075> θάρσει, φίλη δέσποινα, καὶ σῴζου μόνον:
<eur. it. 1076> ὡς ἔκ γ' ἐμοῦ σοι πάντα σιγηθήσεται —
<eur. it. 1077> ἴστω μέγας Ζεύς — ὧν ἐπισκήπτεις πέρι.
<eur. it. 1078> ὄναισθε μύθων καὶ γένοισθ' εὐδαίμονες.
<eur. it. 1079> σὸν ἔργον ἤδη καὶ σὸν ἐσβαίνειν δόμους:
<eur. it. 1080> ὡς αὐτίχ' ἥξει τῆσδε κοίρανος χθονός,
<eur. it. 1081> θυσίαν ἐλέγχων εἰ κατείργασται ξένων.
<eur. it. 1082> ὦ πότνι', ἥπερ μ' Αὐλίδος κατὰ πτυχὰς
<eur. it. 1083> δεινῆς ἔσωσας ἐκ πατροκτόνου χερός,
<eur. it. 1084> σῶσόν με καὶ νῦν τούσδε τ': ἢ τὸ Λοξίου
<eur. it. 1085> οὐκέτι βροτοῖσι διὰ σὲ ἐτήτυμον στόμα.
<eur. it. 1086> ἀλλ' εὐμενὴς ἔκβηθι βαρβάρου χθονὸς
<eur. it. 1087> ἐς τὰς ̓Αθήνας: καὶ γὰρ ἐνθάδ' οὐ πρέπει
<eur. it. 1088> ναίειν, παρόν σοι πόλιν ἔχειν εὐδαίμονα.
<eur. it. 1089> ὄρνις, ἃ παρὰ πετρίνας
<eur. it. 1090> πόντου δειράδας, ἀλκυών,
<eur. it. 1091> ἔλεγον οἶτον ἀείδεις,
<eur. it. 1092> εὐξύνετον ξυνετοῖς βοάν,
<eur. it. 1093> ὅτι πόσιν κελαδεῖς ἀεὶ μολπαῖς,
<eur. it. 1094> ἐγώ σοι παραβάλλομαι
<eur. it. 1095> θρήνους, ἄπτερος ὅρνις,
<eur. it. 1096> ποθοῦς' ̔Ελλάνων ἀγόρους,
<eur. it. 1097> ποθοῦς' ̓́Αρτεμιν λοχίαν,
<eur. it. 1098> ἃ παρὰ Κύνθιον ὄχθον οἰ-
<eur. it. 1099> κεῖ φοίνικά θ' ἁβροκόμαν
<eur. it. 1100> δάφναν τ' εὐερνέα καὶ
<eur. it. 1101> γλαυκᾶς θαλλὸν ἱερὸν ἐλαί-
<eur. it. 1102> ας, Λατοῦς ὠδῖνα φίλαν,
<eur. it. 1103> λίμναν θ' εἱλίσσουσαν ὕδωρ
<eur. it. 1104> κύκλιον, ἔνθα κύκνος μελῳ-
<eur. it. 1105> δὸς Μούσας θεραπεύει.
<eur. it. 1106> ὦ πολλαὶ δακρύων λιβάδες,
<eur. it. 1107> αἳ παρηίδας εἰς ἐμὰς
<eur. it. 1108> ἔπεσον, ἁνίκα πύργων
<eur. it. 1109> ὀλομένων ἐν ναυσὶν ἔβαν
<eur. it. 1110> πολεμίων ἐρετμοῖσι καὶ λόγχαις.
<eur. it. 1111> ζαχρύσου δὲ δι' ἐμπολᾶς
<eur. it. 1112> νόστον βάρβαρον ἦλθον,
<eur. it. 1113> ἔνθα τᾶς ἐλαφοκτόνου
<eur. it. 1114> θεᾶς ἀμφίπολον κόραν
<eur. it. 1115> παῖδ' ̓Αγαμεμνονίαν λατρεύ-
<eur. it. 1116> ω βωμούς τ' οὐ μηλοθύτας,
<eur. it. 1117> ζηλοῦς' ἄταν διὰ παν-
<eur. it. 1118> τὸς δυσδαίμον': ἐν γὰρ ἀνάγ-
<eur. it. 1119> καις οὐ κάμνεις σύντροφος ὤν.
<eur. it. 1120> μεταβάλλει δυσδαιμονία:
<eur. it. 1121> τὸ δὲ μετ' εὐτυχίας κακοῦ-
<eur. it. 1122> σθαι θνατοῖς βαρὺς αἰών.
<eur. it. 1123> καὶ σὲ μέν, πότνι', ̓Αργεία
<eur. it. 1124> πεντηκόντορος οἶκον ἄξει:
<eur. it. 1125> συρίζων θ' ὁ κηροδέτας
<eur. it. 1126> κάλαμος οὐρείου Πανὸς
<eur. it. 1127> κώπαις ἐπιθωύ̈ξει,
<eur. it. 1128> ὁ Φοῖβός θ' ὁ μάντις ἔχων
<eur. it. 1129> κέλαδον ἑπτατόνου λύρας
<eur. it. 1130> ἀείδων ἄξει λιπαρὰν
<eur. it. 1131> εὖ ς' ̓Αθηναίων ἐπὶ γᾶν.
<eur. it. 1132> ἐμὲ δ' αὐτοῦ λιποῦσα
<eur. it. 1133> βήσῃ ῥοθίοισι πλάταις:
<eur. it. 1134> ἀέρι δὲ ἱστία πρότονοι κατὰ πρῷραν ὑ-
<eur. it. 1135> πὲρ στόλον ἐκπετάσουσι πόδα
<eur. it. 1136> ναὸς ὠκυπόμπου.
<eur. it. 1137> λαμπροὺς ἱπποδρόμους βαίην,
<eur. it. 1138> ἔνθ' εὐάλιον ἔρχεται πῦρ:
<eur. it. 1140> οἰκείων δ' ὑπὲρ θαλάμων
<eur. it. 1141> πτέρυγας ἐν νώτοις ἁμοῖς
<eur. it. 1142> λήξαιμι θοάζουσα:
<eur. it. 1143> χοροῖς δ' ἑσταίην, ὅθι καὶ
<eur. it. 1144> παρθένος, εὐδοκίμων γάμων,
<eur. it. 1145> παρὰ πόδ' εἱλίσσουσα φίλας
<eur. it. 1146> ματρὸς ἡλίκων θιάσους,
<eur. it. 1147> χαρίτων εἰς ἁμίλλας,
<eur. it. 1148> χαίτας ἁβρόπλουτον ἔριν,
<eur. it. 1149> ὀρνυμένα, πολυποίκιλα φάρεα
<eur. it. 1150> καὶ πλοκάμους περιβαλλομένα
<eur. it. 1151> γένυσιν ἐσκίαζον.
<eur. it. 1153> ποῦ 'σθ' ἡ πυλωρὸς τῶνδε δωμάτων γυνὴ
<eur. it. 1154> ̔Ελληνίς; ἤδη τῶν ξένων κατήρξατο;
<eur. it. 1155> ἀδύτοις ἐν ἁγνοῖς σῶμα λάμπονται πυρί;
<eur. it. 1156> ἥδ' ἐστίν, ἥ σοι πάντ', ἄναξ, ἐρεῖ σαφῶς.
<eur. it. 1157> ἔα:
<eur. it. 1158> τί τόδε μεταίρεις ἐξ ἀκινήτων βάθρων,
<eur. it. 1159> ̓Αγαμέμνονος παῖ, θεᾶς ἄγαλμ' ἐν ὠλέναις;
<eur. it. 1160> ἄναξ, ἔχ' αὐτοῦ πόδα σὸν ἐν παραστάσιν.
<eur. it. 1160> τί δ' ἔστιν, ̓Ιφιγένεια, καινὸν ἐν δόμοις;
<eur. it. 1161> ἀπέπτυς': ̔Οσίᾳ γὰρ δίδωμ' ἔπος τόδε.
<eur. it. 1162> τί φροιμιάζῃ νεοχμόν; ἐξαύδα σαφῶς.
<eur. it. 1163> οὐ καθαρά μοι τὰ θύματ' ἠγρεύσασθ', ἄναξ.
<eur. it. 1164> τί τοὐκδιδάξαν τοῦτό ς'; ἢ δόξαν λέγεις;
<eur. it. 1165> βρέτας τὸ τῆς θεοῦ πάλιν ἕδρας ἀπεστράφη.
<eur. it. 1166> αὐτόματον, ἤ νιν σεισμὸς ἔστρεψε χθονός;
<eur. it. 1167> αὐτόματον: ὄψιν δ' ὀμμάτων ξυνήρμοσεν.
<eur. it. 1168> ἡ δ' αἰτία τίς; ἦ τὸ τῶν ξένων μύσος;
<eur. it. 1169> ἥδ', οὐδὲν ἄλλο: δεινὰ γὰρ δεδράκατον.
<eur. it. 1170> ἀλλ' ἦ τιν' ἔκανον βαρβάρων ἀκτῆς ἔπι;
<eur. it. 1171> οἰκεῖον ἦλθον τὸν φόνον κεκτημένοι.
<eur. it. 1172> τίν'; εἰς ἔρον γὰρ τοῦ μαθεῖν πεπτώκαμεν.
<eur. it. 1173> μητέρα κατειργάσαντο κοινωνῷ ξίφει.
<eur. it. 1174> ̓́Απολλον, οὐδ' ἐν βαρβάροις ἔτλη τις ἄν.
<eur. it. 1175> πάσης διωγμοῖς ἠλάθησαν ̔Ελλάδος.
<eur. it. 1176> ἦ τῶνδ' ἕκατι δῆτ' ἄγαλμ' ἔξω φέρεις;
<eur. it. 1177> σεμνόν γ' ὑπ' αἰθέρ', ὡς μεταστήσω φόνου.
<eur. it. 1178> μίασμα δ' ἔγνως τοῖν ξένοιν ποίῳ τρόπῳ;
<eur. it. 1179> ἤλεγχον, ὡς θεᾶς βρέτας ἀπεστράφη πάλιν.
<eur. it. 1180> σοφήν ς' ἔθρεψεν ̔Ελλάς, ὡς ᾔσθου καλῶς.
<eur. it. 1181> καὶ μὴν καθεῖσαν δέλεαρ ἡδύ μοι φρενῶν.
<eur. it. 1182> τῶν ̓Αργόθεν τι φίλτρον ἀγγέλλοντέ σοι;
<eur. it. 1183> τὸν μόνον ̓Ορέστην ἐμὸν ἀδελφὸν εὐτυχεῖν.
<eur. it. 1184> ὡς δή σφε σῴσαις ἡδοναῖς ἀγγελμάτων.
<eur. it. 1185> καὶ πατέρα γε ζῆν καὶ καλῶς πράσσειν ἐμόν.
<eur. it. 1186> σὺ δ' ἐς τὸ τῆς θεοῦ γ' ἐξένευσας εἰκότως.
<eur. it. 1187> πᾶσάν γε μισοῦς' ̔Ελλάδ', ἥ μ' ἀπώλεσεν.
<eur. it. 1188> τί δῆτα δρῶμεν, φράζε, τοῖν ξένοιν πέρι;
<eur. it. 1189> τὸν νόμον ἀνάγκη τὸν προκείμενον σέβειν.
<eur. it. 1190> οὔκουν ἐν ἔργῳ χέρνιβες ξίφος τε σόν;
<eur. it. 1191> ἁγνοῖς καθαρμοῖς πρῶτά νιν νίψαι θέλω.
<eur. it. 1192> πηγαῖσιν ὑδάτων ἢ θαλασσίᾳ δρόσῳ;
<eur. it. 1193> θάλασσα κλύζει πάντα τἀνθρώπων κακά.
<eur. it. 1194> ὁσιώτερον γοῦν τῇ θεῷ πέσοιεν ἄν.
<eur. it. 1195> καὶ τἀμά γ' οὕτω μᾶλλον ἂν καλῶς ἔχοι.
<eur. it. 1196> οὔκουν πρὸς αὐτὸν ναὸν ἐκπίπτει κλύδων;
<eur. it. 1197> ἐρημίας δεῖ: καὶ γὰρ ἄλλα δράσομεν.
<eur. it. 1198> ἄγ' ἔνθα χρῄζεις: οὐ φιλῶ τἄρρηθ' ὁρᾶν.
<eur. it. 1199> ἁγνιστέον μοι καὶ τὸ τῆς θεοῦ βρέτας.
<eur. it. 1200> εἴπερ γε κηλὶς ἔβαλέ νιν μητροκτόνος.
<eur. it. 1201> οὐ γάρ ποτ' ἄν νιν ἠράμην βάθρων ἄπο.
<eur. it. 1202> δίκαιος ηὑσέβεια καὶ προμηθία.
<eur. it. 1203> οἶσθά νυν ἅ μοι γενέσθω;    σὸν τὸ σημαίνειν τόδε.
<eur. it. 1204> δεσμὰ τοῖς ξένοισι πρόσθες.    ποῖ δέ ς' ἐκφύγοιεν ἄν;
<eur. it. 1205> πιστὸν ̔Ελλὰς οἶδεν οὐδέν.    ἴτ' ἐπὶ δεσμά, πρόσπολοι.
<eur. it. 1206> κἀκκομιζόντων δὲ δεῦρο τοὺς ξένους —    ἔσται τάδε.
<eur. it. 1207> κρᾶτα κρύψαντες πέπλοισιν.    ἡλίου πρόσθεν φλογός.
<eur. it. 1208> σῶν τέ μοι σύμπεμπ' ὀπαδῶν.    οἵδ' ὁμαρτήσουσί σοι.
<eur. it. 1209> καὶ πόλει πέμψον τιν' ὅστις σημανεῖ —    ποίας τύχας;
<eur. it. 1210> ἐν δόμοις μίμνειν ἅπαντας.    μὴ συναντῷεν φόνῳ;
<eur. it. 1211> μυσαρὰ γὰρ τὰ τοιάδ' ἐστί.    στεῖχε καὶ σήμαινε σύ —
<eur. it. 1212> μηδέν' εἰς ὄψιν πελάζειν.    εὖ γε κηδεύεις πόλιν.
<eur. it. 1213> καὶ φίλων γ' οὓς δεῖ μάλιστα.    τοῦτ' ἔλεξας εἰς ἐμέ.
<eur. it. 1214> ὡς εἰκότως σε πᾶσα θαυμάζει πόλις.
<eur. it. 1215> σὺ δὲ μένων αὐτοῦ πρὸ ναῶν τῇ θεῷ —    τί χρῆμα δρῶ;
<eur. it. 1216> ἅγνισον πυρσῷ μέλαθρον.    καθαρὸν ὡς μόλῃς πάλιν.
<eur. it. 1217> ἡνίκ' ἂν δ' ἔξω περῶσιν οἱ ξένοι —    τί χρή με δρᾶν;
<eur. it. 1218> πέπλον ὀμμάτων προθέσθαι.    μὴ παλαμναῖον λάβω.
<eur. it. 1219> ἢν δ' ἄγαν δοκῶ χρονίζειν —    τοῦδ' ὅρος τίς ἐστί μοι;
<eur. it. 1220> θαυμάσῃς μηδέν.    τὰ τῆς θεοῦ πρᾶσς' — ἐπεὶ σχολή — καλῶς.
<eur. it. 1221> εἰ γὰρ ὡς θέλω καθαρμὸς ὅδε πέσοι.    συνεύχομαι.
<eur. it. 1222> τούσδ' ἄρ' ἐκβαίνοντας ἤδη δωμάτων ὁρῶ ξένους
<eur. it. 1223> καὶ θεᾶς κόσμους νεογνούς τ' ἄρνας, ὡς φόνῳ φόνον
<eur. it. 1224> μυσαρὸν ἐκνίψω, σέλας τε λαμπάδων τά τ' ἄλλ' ὅσα
<eur. it. 1225> προυθέμην ἐγὼ ξένοισι καὶ θεᾷ καθάρσια.
<eur. it. 1226> ἐκποδὼν δ' αὐδῶ πολίταις τοῦδ' ἔχειν μιάσματος,
<eur. it. 1227> εἴ τις ἢ ναῶν πυλωρὸς χεῖρας ἁγνεύει θεοῖς
<eur. it. 1228> ἢ γάμον στείχει συνάψων ἢ τόκοις βαρύνεται,
<eur. it. 1229> φεύγετ', ἐξίστασθε, μή τῳ προσπέσῃ μύσος τόδε.
<eur. it. 1230> ὦ Διὸς Λητοῦς τ' ἄνασσα παρθέν', ἢν νίψω φόνον
<eur. it. 1231> τῶνδε καὶ θύσωμεν οὗ χρή, καθαρὸν οἰκήσεις δόμον,
<eur. it. 1232> εὐτυχεῖς δ' ἡμεῖς ἐσόμεθα. τἄλλα δ' οὐ λέγους', ὅμως
<eur. it. 1233> τοῖς τὰ πλείον' εἰδόσιν θεοῖς σοί τε σημαίνω, θεά.
<eur. it. 1234> εὔπαις ὁ Λατοῦς γόνος,
<eur. it. 1235> τόν ποτε Δηλιὰς ἐν καρποφόροις γυάλοις
<eur. it. 1236> ἔτικτε, χρυσοκόμαν
<eur. it. 1238> ἐν κιθάρᾳ σοφόν, ἅ τ' ἐπὶ τόξων
<eur. it. 1239> εὐστοχίᾳ γάνυται: φέρε δ' αὐτά
<eur. it. 1240> νιν ἀπὸ δειράδος εἰναλίας,
<eur. it. 1241> λοχεῖα κλεινὰ λιποῦσα μά-
<eur. it. 1242> τηρ, τὰν ἀστάκτων ὑδάτων
<eur. it. 1243> βακχεύουσαν Διονύ-
<eur. it. 1244> σῳ Παρνάσιον κορυφάν:
<eur. it. 1245> ὅθι ποικιλόνωτος οἰ-
<eur. it. 1245> νωπὸς δράκων,
<eur. it. 1246> σκιερᾷ κατάχαλκος εὐ-
<eur. it. 1247> φύλλῳ δάφνᾳ,
<eur. it. 1248> γᾶς πελώριον τέρας, ἄμφεπε μαντεῖ-
<eur. it. 1249> ον Χθόνιον.
<eur. it. 1250> ἔτι μιν ἔτι βρέφος, ἔτι φίλας
<eur. it. 1250> ἐπὶ ματέρος ἀγκάλαισι θρῴσκων
<eur. it. 1251> ἔκανες, ὦ Φοῖβε, μαντείων δ' ἐπέβας ζαθέων,
<eur. it. 1254> τρίποδί τ' ἐν χρυσέῳ θάσσεις, ἐν ἀψευδεῖ θρόνῳ
<eur. it. 1255> μαντείας βροτοῖς θεσφάτων νέμων
<eur. it. 1257> ἀδύτων ὕπο, Κασταλίας ῥεέθρων γείτων, μέσον
<eur. it. 1258> γᾶς ἔχων μέλαθρον.
<eur. it. 1259> Θέμιν δ' ἐπεὶ γᾶς ἰὼν
<eur. it. 1260> παῖδ' ἀπενάσσατο Πυθῶνος ἀπὸ ζαθέων
<eur. it. 1261> χρηστηρίων, νύχια
<eur. it. 1262> Χθὼν ἐτεκνώσατο φάσματ' ὀνείρων,
<eur. it. 1263> οἳ πολέσιν μερόπων τά τε πρῶτα, τά τ'
<eur. it. 1265> ἔπειθ', ὅσσα τ' ἔμελλε τυχεῖν,
<eur. it. 1266> ὕπνου κατὰ δνοφερὰς γᾶς εὐ-
<eur. it. 1267> νὰς ἔφραζον: Γαῖα δὲ τὰν
<eur. it. 1268> μαντεῖον ἀφείλετο τι-
<eur. it. 1269> μὰν Φοῖβον, φθόνῳ θυγατρός.
<eur. it. 1270> ταχύπους δ' ἐς ̓́Ολυμπον ὁρ-
<eur. it. 1271> μαθεὶς ἄναξ
<eur. it. 1272> χέρα παιδνὸν ἕλιξεν ἐκ
<eur. it. 1273> Διὸς θρόνων
<eur. it. 1274> Πυθίων δόμων χθονίαν ἀφελεῖν μῆ-
<eur. it. 1275> νιν θεᾶς. νυχίους τ' ἐνοπὰς.
<eur. it. 1276> γέλασε δ', ὅτι τέκος ἄφαρ ἔβα
<eur. it. 1275> πολύχρυσα θέλων λατρεύματα σχεῖν:
<eur. it. 1276> ἐπὶ δ' ἔσεισεν κόμαν, παῦσαι νυχίους ἐνοπάς,
<eur. it. 1277> ἀπὸ δ' ἀλαθοσύναν νυκτωπὸν ἐξεῖλεν βροτῶν,
<eur. it. 1280> καὶ τιμὰς πάλιν θῆκε Λοξίᾳ,
<eur. it. 1281> πολυάνορι δ' ἐν ξενόεντι θρόνῳ θάρση βροτοῖς
<eur. it. 1282> θεσφάτων ἀοιδαῖς.
<eur. it. 1283> ὦ ναοφύλακες βώμιοί τ' ἐπιστάται,
<eur. it. 1285> Θόας ἄναξ γῆς τῆσδε ποῦ κυρεῖ βεβώς;
<eur. it. 1286> καλεῖτ' ἀναπτύξαντες εὐγόμφους πύλας
<eur. it. 1287> ἔξω μελάθρων τῶνδε κοίρανον χθονός.
<eur. it. 1288> τί δ' ἔστιν, εἰ χρὴ μὴ κελευσθεῖσαν λέγειν;
<eur. it. 1289> βεβᾶσι φροῦδοι δίπτυχοι νεανίαι
<eur. it. 1290> ̓Αγαμεμνονείας παιδὸς ἐκ βουλευμάτων
<eur. it. 1291> φεύγοντες ἐκ γῆς τῆσδε καὶ σεμνὸν βρέτας
<eur. it. 1292> λαβόντες ἐν κόλποισιν ̔Ελλάδος νεώς.
<eur. it. 1293> ἄπιστον εἶπας μῦθον: ὃν δ' ἰδεῖν θέλεις
<eur. it. 1294> ἄνακτα χώρας, φροῦδος ἐκ ναοῦ συθείς.
<eur. it. 1295> ποῖ; δεῖ γὰρ αὐτὸν εἰδέναι τὰ δρώμενα.
<eur. it. 1296> οὐκ ἴσμεν: ἀλλὰ στεῖχε καὶ δίωκέ νιν
<eur. it. 1297> ὅπου κυρήσας τούσδ' ἀπαγγελεῖς λόγους.
<eur. it. 1298> ὁρᾶτ', ἄπιστον ὡς γυναικεῖον γένος:
<eur. it. 1299> μέτεστι χὑμῖν τῶν πεπραγμένων μέρος.
<eur. it. 1300> μαίνῃ: τί δ' ἡμῖν τῶν ξένων δρασμοῦ μέτα;
<eur. it. 1301> οὐκ εἶ κρατούντων πρὸς πύλας ὅσον τάχος;
<eur. it. 1302> οὔ, πρίν γ' ἂν εἴπῃ τοὔπος ἑρμηνεὺς ὅδε,
<eur. it. 1303> εἴτ' ἔνδον εἴτ' οὐκ ἔνδον ἀρχηγὸς χθονός.
<eur. it. 1304> ὠή, χαλᾶτε κλῇθρα, τοῖς ἔνδον λέγω,
<eur. it. 1305> καὶ δεσπότῃ σημήναθ' οὕνεκ' ἐν πύλαις
<eur. it. 1306> πάρειμι, καινῶν φόρτον ἀγγέλλων κακῶν.
<eur. it. 1307> τίς ἀμφὶ δῶμα θεᾶς τόδ' ἵστησιν βοήν,
<eur. it. 1308> πύλας ἀράξας καὶ ψόφον πέμψας ἔσω;
<eur. it. 1309> φεῦ:
<eur. it. 1310> πῶς ἔλεγον αἵδε, καί μ' ἀπήλαυνον δόμων,
<eur. it. 1310> ὡς ἐκτὸς εἴης: σὺ δὲ κατ' οἶκον ἦσθ' ἄρα.
<eur. it. 1311> τί προσδοκῶσαι κέρδος ἢ θηρώμεναι;
<eur. it. 1312> αὖθις τὰ τῶνδε σημανῶ: τὰ δ' ἐν ποσὶ
<eur. it. 1313> παρόντ' ἄκουσον. ἡ νεᾶνις ἣ 'νθάδε
<eur. it. 1314> βωμοῖς παρίστατ', ̓Ιφιγένει', ἔξω χθονὸς
<eur. it. 1315> σὺν τοῖς ξένοισιν οἴχεται, σεμνὸν θεᾶς
<eur. it. 1316> ἄγαλμ' ἔχουσα: δόλια δ' ἦν καθάρματα.
<eur. it. 1317> πῶς φῄς; τί πνεῦμα συμφορᾶς κεκτημένη;
<eur. it. 1318> σῴζους' ̓Ορέστην: τοῦτο γὰρ σὺ θαυμάσῃ.
<eur. it. 1319> τὸν ποῖον; ἆρ' ὃν Τυνδαρὶς τίκτει κόρη;
<eur. it. 1320> ὃν τοῖσδε βωμοῖς θεὰ καθωσιώσατο.
<eur. it. 1321> ὦ θαῦμα — πῶς σε μεῖζον ὀνομάσας τύχω;
<eur. it. 1322> μὴ 'νταῦθα τρέψῃς σὴν φρέν', ἀλλ' ἄκουέ μου:
<eur. it. 1323> σαφῶς δ' ἀθρήσας καὶ κλύων ἐκφρόντισον
<eur. it. 1324> διωγμὸς ὅστις τοὺς ξένους θηράσεται.
<eur. it. 1325> λέγ': εὖ γὰρ εἶπας: οὐ γὰρ ἀγχίπλουν πόρον
<eur. it. 1326> φεύγουσιν, ὥστε διαφυγεῖν τοὐμὸν δόρυ.
<eur. it. 1327> ἐπεὶ πρὸς ἀκτὰς ἤλθομεν θαλασσίας,
<eur. it. 1328> οὗ ναῦς ̓Ορέστου κρύφιος ἦν ὡρμισμένη,
<eur. it. 1329> ἡμᾶς μέν, οὓς σὺ δεσμὰ συμπέμπεις ξένων
<eur. it. 1330> ἔχοντας, ἐξένευς' ἀποστῆναι πρόσω
<eur. it. 1331> ̓Αγαμέμνονος παῖς, ὡς ἀπόρρητον φλόγα
<eur. it. 1332> θύουσα καὶ καθαρμὸν ὃν μετῴχετο,
<eur. it. 1333> αὐτὴ δ' ὄπισθε δέσμ' ἔχουσα τοῖν ξένοιν
<eur. it. 1334> ἔστειχε χερσί. καὶ τάδ' ἦν ὕποπτα μέν,
<eur. it. 1335> ἤρεσκε μέντοι σοῖσι προσπόλοις, ἄναξ.
<eur. it. 1336> χρόνῳ δ', ἵν' ἡμῖν δρᾶν τι δὴ δοκοῖ πλέον,
<eur. it. 1337> ἀνωλόλυξε καὶ κατῇδε βάρβαρα
<eur. it. 1338> μέλη μαγεύους', ὡς φόνον νίζουσα δή.
<eur. it. 1339> ἐπεὶ δὲ δαρὸν ἦμεν ἥμενοι χρόνον,
<eur. it. 1340> ἐσῆλθεν ἡμᾶς μὴ λυθέντες οἱ ξένοι
<eur. it. 1341> κτάνοιεν αὐτὴν δραπέται τ' οἰχοίατο.
<eur. it. 1342> φόβῳ δ' ἃ μὴ χρῆν εἰσορᾶν καθήμεθα
<eur. it. 1343> σιγῇ: τέλος δὲ πᾶσιν ἦν αὑτὸς λόγος
<eur. it. 1344> στείχειν ἵν' ἦσαν, καίπερ οὐκ ἐωμένοις.
<eur. it. 1345> κἀνταῦθ' ὁρῶμεν ̔Ελλάδος νεὼς σκάφος
<eur. it. 1346> ταρσῷ κατήρει πίτυλον ἐπτερωμένον,
<eur. it. 1347> ναύτας τε πεντήκοντ' ἐπὶ σκαλμῶν πλάτας
<eur. it. 1348> ἔχοντας, ἐκ δεσμῶν δὲ τοὺς νεανίας
<eur. it. 1349> ἐλευθέρους πρύμνηθεν ἑστῶτας νεώς.
<eur. it. 1350> κοντοῖς δὲ πρῷραν εἶχον, οἳ δ' ἐπωτίδων
<eur. it. 1351> ἄγκυραν ἐξανῆπτον: οἳ δέ, κλίμακας
<eur. it. 1352> σπεύδοντες, ἦγον διὰ χερῶν πρυμνήσια,
<eur. it. 1353> πόντῳ δὲ δόντες τοῖν ξένοιν καθίεσαν.
<eur. it. 1354> ἡμεῖς δ' ἀφειδήσαντες, ὡς ἐσείδομεν
<eur. it. 1355> δόλια τεχνήματ', εἰχόμεσθα τῆς ξένης
<eur. it. 1356> πρυμνησίων τε, καὶ δι' εὐθυντηρίας
<eur. it. 1357> οἴακας ἐξῃροῦμεν εὐπρύμνου νεώς.
<eur. it. 1358> λόγοι δ' ἐχώρουν: Τίνι λόγῳ πορθμεύετε
<eur. it. 1359> κλέπτοντες ἐκ γῆς ξόανα καὶ θυηπόλους;
<eur. it. 1360> τίνος τίς ὢν σὺ τήνδ' ἀπεμπολᾷς χθονός;
<eur. it. 1361> ὁ δ' εἶπ': ̓Ορέστης, τῆσδ' ὅμαιμος, ὡς μάθῃς,
<eur. it. 1362> ̓Αγαμέμνονος παῖς, τήνδ' ἐμὴν κομίζομαι
<eur. it. 1363> λαβὼν ἀδελφήν, ἣν ἀπώλες' ἐκ δόμων.
<eur. it. 1364> ἀλλ' οὐδὲν ἧσσον εἰχόμεσθα τῆς ξένης
<eur. it. 1365> καὶ πρὸς σὲ ἕπεσθαι διεβιαζόμεσθά νιν:
<eur. it. 1366> ὅθεν τὰ δεινὰ πλήγματ' ἦν γενειάδων.
<eur. it. 1367> κεῖνοί τε γὰρ σίδηρον οὐκ εἶχον χεροῖν
<eur. it. 1368> ἡμεῖς τε: πυγμαί τ' ἦσαν ἐγκροτούμεναι,
<eur. it. 1369> καὶ κῶλ' ἀπ' ἀμφοῖν τοῖν νεανίαιν ἅμα
<eur. it. 1370> ἐς πλευρὰ καὶ πρὸς ἧπαρ ἠκοντίζετο,
<eur. it. 1371> ὡς τῷ ξυνάπτειν καὶ συναποκαμεῖν μέλη.
<eur. it. 1372> δεινοῖς δὲ σημάντροισιν ἐσφραγισμένοι
<eur. it. 1373> ἐφεύγομεν πρὸς κρημνόν, οἳ μὲν ἐν κάρᾳ
<eur. it. 1374> κάθαιμ' ἔχοντες τραύμαθ', οἳ δ' ἐν ὄμμασιν:
<eur. it. 1375> ὄχθοις δ' ἐπισταθέντες εὐλαβεστέρως
<eur. it. 1376> ἐμαρνάμεσθα καὶ πέτρους ἐβάλλομεν.
<eur. it. 1377> ἀλλ' εἶργον ἡμᾶς τοξόται πρύμνης ἔπι
<eur. it. 1378> σταθέντες ἰοῖς, ὥστ' ἀναστεῖλαι πρόσω.
<eur. it. 1379> κἀν τῷδε — δεινὸς γὰρ κλύδων ὤκειλε ναῦν
<eur. it. 1380> πρὸς γῆν, φόβος δ' ἦν παρθένῳ τέγξαι πόδα —
<eur. it. 1381> λαβὼν ̓Ορέστης ὦμον εἰς ἀριστερόν,
<eur. it. 1382> βὰς ἐς θάλασσαν κἀπὶ κλίμακος θορών,
<eur. it. 1383> ἔθηκ' ἀδελφὴν ἐντὸς εὐσήμου νεώς,
<eur. it. 1384> τό τ' οὐρανοῦ πέσημα, τῆς Διὸς κόρης
<eur. it. 1385> ἄγαλμα. ναὸς δ' ἐκ μέσης ἐφθέγξατο
<eur. it. 1386> βοή τις: ὦ γῆς ̔Ελλάδος ναῦται, νεὼς
<eur. it. 1387> λάβεσθε κώπαις ῥόθιά τ' ἐκλευκαίνετε:
<eur. it. 1388> ἔχομεν γὰρ ὧνπερ οὕνεκ' ἄξενον πόρον
<eur. it. 1389> Συμπληγάδων ἔσωθεν εἰσεπλεύσαμεν.
<eur. it. 1390> οἳ δὲ στεναγμὸν ἡδὺν ἐκβρυχώμενοι
<eur. it. 1391> ἔπαισαν ἅλμην. ναῦς δ', ἕως μὲν ἐντὸς ἦν
<eur. it. 1392> λιμένος, ἐχώρει στόμια, διαπερῶσα δὲ
<eur. it. 1393> λάβρῳ κλύδωνι συμπεσοῦς' ἠπείγετο:
<eur. it. 1394> δεινὸς γὰρ ἐλθὼν ἄνεμος ἐξαίφνης νεὼς
<eur. it. 1395> ὠθεῖ παλίμπρυμν' ἱστί': οἳ δ' ἐκαρτέρουν
<eur. it. 1396> πρὸς κῦμα λακτίζοντες: ἐς δὲ γῆν πάλιν
<eur. it. 1397> κλύδων παλίρρους ἦγε ναῦν. σταθεῖσα δὲ
<eur. it. 1398> ̓Αγαμέμνονος παῖς ηὔξατ': ὦ Λητοῦς κόρη
<eur. it. 1399> σῷσόν με τὴν σὴν ἱερέαν πρὸς ̔Ελλάδα
<eur. it. 1400> ἐκ βαρβάρου γῆς καὶ κλοπαῖς σύγγνωθ' ἐμαῖς.
<eur. it. 1401> φιλεῖς δὲ καὶ σὺ σὸν κασίγνητον, θεά:
<eur. it. 1402> φιλεῖν δὲ κἀμὲ τοὺς ὁμαίμονας δόκει.
<eur. it. 1403> ναῦται δ' ἐπευφήμησαν εὐχαῖσιν κόρης
<eur. it. 1404> παιᾶνα, γυμνὰς ἐκ πέπλων ἐπωμίδας
<eur. it. 1405> κώπῃ προσαρμόσαντες ἐκ κελεύσματος.
<eur. it. 1406> μᾶλλον δὲ μᾶλλον πρὸς πέτρας ᾔει σκάφος:
<eur. it. 1407> χὣ μέν τις ἐς θάλασσαν ὡρμήθη ποσίν,
<eur. it. 1408> ἄλλος δὲ πλεκτὰς ἐξανῆπτεν ἀγκύλας.
<eur. it. 1409> κἀγὼ μὲν εὐθὺς πρὸς σὲ δεῦρ' ἀπεστάλην,
<eur. it. 1410> σοὶ τὰς ἐκεῖθεν σημανῶν, ἄναξ, τύχας.
<eur. it. 1411> ἀλλ' ἕρπε, δεσμὰ καὶ βρόχους λαβὼν χεροῖν:
<eur. it. 1412> εἰ μὴ γὰρ οἶδμα νήνεμον γενήσεται,
<eur. it. 1413> οὐκ ἔστιν ἐλπὶς τοῖς ξένοις σωτηρίας.
<eur. it. 1414> πόντου δ' ἀνάκτωρ ̓́Ιλιόν τ' ἐπισκοπεῖ
<eur. it. 1415> σεμνὸς Ποσειδῶν, Πελοπίδαις ἐναντίος,
<eur. it. 1416> καὶ νῦν παρέξει τὸν ̓Αγαμέμνονος γόνον
<eur. it. 1417> σοὶ καὶ πολίταις, ὡς ἔοικεν, ἐν χεροῖν
<eur. it. 1418> λαβεῖν, ἀδελφήν θ', ἣ φόνον τὸν Αὐλίδι
<eur. it. 1419> ἀμνημόνευτον θεᾷ προδοῦς' ἁλίσκεται.
<eur. it. 1420> ὦ τλῆμον ̓Ιφιγένεια, συγγόνου μέτα
<eur. it. 1421> θανῇ πάλιν μολοῦσα δεσποτῶν χέρας.
<eur. it. 1422> ὦ πάντες ἀστοὶ τῆσδε βαρβάρου χθονός,
<eur. it. 1423> οὐκ εἶα πώλοις ἐμβαλόντες ἡνίας
<eur. it. 1424> παράκτιοι δραμεῖσθε κἀκβολὰς νεὼς
<eur. it. 1425> ̔Ελληνίδος δέξεσθε, σὺν δὲ τῇ θεῷ
<eur. it. 1426> σπεύδοντες ἄνδρας δυσσεβεῖς θηράσετε,
<eur. it. 1427> οἳ δ' ὠκυπομποὺς ἕλξετ' ἐς πόντον πλάτας;
<eur. it. 1428> ὡς ἐκ θαλάσσης ἔκ τε γῆς ἱππεύμασι
<eur. it. 1429> λαβόντες αὐτοὺς ἢ κατὰ στύφλου πέτρας
<eur. it. 1430> ῥίψωμεν, ἢ σκόλοψι πήξωμεν δέμας.
<eur. it. 1431> ὑμᾶς δὲ τὰς τῶνδ' ἴστορας βουλευμάτων,
<eur. it. 1432> γυναῖκες, αὖθις, ἡνίκ' ἂν σχολὴν λάβω,
<eur. it. 1433> ποινασόμεσθα: νῦν δὲ τὴν προκειμένην
<eur. it. 1434> σπουδὴν ἔχοντες οὐ μενοῦμεν ἥσυχοι.
<eur. it. 1435> ποῖ ποῖ διωγμὸν τόνδε πορθμεύεις, ἄναξ
<eur. it. 1436> Θόας; ἄκουσον τῆσδ' ̓Αθηναίας λόγους.
<eur. it. 1437> παῦσαι διώκων ῥεῦμά τ' ἐξορμῶν στρατοῦ:
<eur. it. 1438> πεπρωμένος γὰρ θεσφάτοισι Λοξίου
<eur. it. 1439> δεῦρ' ἦλθ' ̓Ορέστης, τόν τ' ̓Ερινύων χόλον
<eur. it. 1440> φεύγων ἀδελφῆς τ' ̓́Αργος ἐσπέμψων δέμας
<eur. it. 1441> ἄγαλμά θ' ἱερὸν εἰς ἐμὴν ἄξων χθόνα,
<eur. it. 1441a> τῶν νῦν παρόντων πημάτων ἀναψυχάς.
<eur. it. 1442> πρὸς μὲν σὲ ὅδ' ἡμῖν μῦθος: ὃν δ' ἀποκτενεῖν
<eur. it. 1443> δοκεῖς ̓Ορέστην ποντίῳ λαβὼν σάλῳ,
<eur. it. 1444> ἤδη Ποσειδῶν χάριν ἐμὴν ἀκύμονα
<eur. it. 1445> πόντου τίθησι νῶτα πορθμεύειν πλάτῃ.
<eur. it. 1446> μαθὼν δ', ̓Ορέστα, τὰς ἐμὰς ἐπιστολάς —
<eur. it. 1447> κλύεις γὰρ αὐδὴν καίπερ οὐ παρὼν θεᾶς —
<eur. it. 1448> χώρει λαβὼν ἄγαλμα σύγγονόν τε σήν.
<eur. it. 1449> ὅταν δ' ̓Αθήνας τὰς θεοδμήτους μόλῃς,
<eur. it. 1450> χῶρός τις ἔστιν ̓Ατθίδος πρὸς ἐσχάτοις
<eur. it. 1451> ὅροισι, γείτων δειράδος Καρυστίας,
<eur. it. 1452> ἱερός, ̔Αλάς νιν οὑμὸς ὀνομάζει λεώς:
<eur. it. 1453> ἐνταῦθα τεύξας ναὸν ἵδρυσαι βρέτας,
<eur. it. 1454> ἐπώνυμον γῆς Ταυρικῆς πόνων τε σῶν,
<eur. it. 1455> οὓς ἐξεμόχθεις περιπολῶν καθ' ̔Ελλάδα
<eur. it. 1456> οἴστροις ̓Ερινύων. ̓́Αρτεμιν δέ νιν βροτοὶ
<eur. it. 1457> τὸ λοιπὸν ὑμνήσουσι Ταυροπόλον θεάν.
<eur. it. 1458> νόμον τε θὲς τόνδ': ὅταν ἑορτάζῃ λεώς,
<eur. it. 1459> τῆς σῆς σφαγῆς ἄποιν' ἐπισχέτω ξίφος
<eur. it. 1460> δέρῃ πρὸς ἀνδρὸς αἷμά τ' ἐξανιέτω,
<eur. it. 1461> ὁσίας ἕκατι θεά θ' ὅπως τιμὰς ἔχῃ.
<eur. it. 1462> σὲ δ' ἀμφὶ σεμνάς, ̓Ιφιγένεια, κλίμακας
<eur. it. 1463> Βραυρωνίας δεῖ τῇδε κλῃδουχεῖν θεᾷ:
<eur. it. 1464> οὗ καὶ τεθάψῃ κατθανοῦσα, καὶ πέπλων
<eur. it. 1465> ἄγαλμά σοι θήσουσιν εὐπήνους ὑφάς,
<eur. it. 1466> ἃς ἂν γυναῖκες ἐν τόκοις ψυχορραγεῖς
<eur. it. 1467> λίπως' ἐν οἴκοις. τάσδε δ' ἐκπέμπειν χθονὸς
<eur. it. 1468> ̔Ελληνίδας γυναῖκας ἐξεφίεμαι
<eur. it. 1469> γνώμης δικαίας οὕνεκ'
<eur. it. 1471> ἐκσῴσασα δὲ
<eur. it. 1470> καὶ πρίν ς' ̓Αρείοις ἐν πάγοις ψήφους ἴσας
<eur. it. 1471> κρίνας', ̓Ορέστα: καὶ νόμισμ' ἔσται τόδε,
<eur. it. 1472> νικᾶν ἰσήρεις ὅστις ἂν ψήφους λάβῃ.
<eur. it. 1473> ἀλλ' ἐκκομίζου σὴν κασιγνήτην χθονός,
<eur. it. 1474> ̓Αγαμέμνονος παῖ. — καὶ σὺ μὴ θυμοῦ, Θόας.
<eur. it. 1475> ἄνασς' ̓Αθάνα, τοῖσι τῶν θεῶν λόγοις
<eur. it. 1476> ὅστις κλύων ἄπιστος, οὐκ ὀρθῶς φρονεῖ.
<eur. it. 1477> ἐγὼ δ' ̓Ορέστῃ τ', εἰ φέρων βρέτας θεᾶς
<eur. it. 1478> βέβηκ', ἀδελφῇ τ' οὐχὶ θυμοῦμαι: τί γὰρ
<eur. it. 1479> πρὸς τοὺς σθένοντας θεοὺς ἁμιλλᾶσθαι καλόν;
<eur. it. 1480> ἴτωσαν ἐς σὴν σὺν θεᾶς ἀγάλματι
<eur. it. 1481> γαῖαν, καθιδρύσαιντό τ' εὐτυχῶς βρέτας.
<eur. it. 1482> πέμψω δὲ καὶ τάσδ' ̔Ελλάδ' εἰς εὐδαίμονα
<eur. it. 1483> γυναῖκας, ὥσπερ σὸν κέλευσμ' ἐφίεται.
<eur. it. 1484> παύσω δὲ λόγχην ἣν ἐπαίρομαι ξένοις
<eur. it. 1485> ναῶν τ' ἐρετμά, σοὶ τάδ' ὡς δοκεῖ, θεά.
<eur. it. 1486> αἰνῶ: τὸ γὰρ χρεὼν σοῦ τε καὶ θεῶν κρατεῖ.
<eur. it. 1487> ἴτ', ὦ πνοαί, ναυσθλοῦσθε τὸν ̓Αγαμέμνονος
<eur. it. 1488> παῖδ' εἰς ̓Αθήνας: συμπορεύσομαι δ' ἐγὼ
<eur. it. 1489> σῴζους' ἀδελφῆς τῆς ἐμῆς σεμνὸν βρέτας.
<eur. it. 1490> ἴτ' ἐπ' εὐτυχίᾳ τῆς σῳζομένης
<eur. it. 1491> μοίρας εὐδαίμονες ὄντες.
<eur. it. 1492> ἀλλ', ὦ σεμνὴ παρά τ' ἀθανάτοις
<eur. it. 1493> καὶ παρὰ θνητοῖς, Παλλὰς ̓Αθάνα,
<eur. it. 1494> δράσομεν οὕτως ὡς σὺ κελεύεις.
<eur. it. 1495> μάλα γὰρ τερπνὴν κἀνέλπιστον
<eur. it. 1496> φήμην ἀκοαῖσι δέδεγμαι.
<eur. it. 1497> — — —
<eur. it. 1498> ὦ μέγα σεμνὴ Νίκη, τὸν ἐμὸν
<eur. it. 1499> βίοτον κατέχοις
<eur. it. 1500> καὶ μὴ λήγοις στεφανοῦσα.
